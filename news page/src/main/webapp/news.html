<html><head><title>Today's News</title></head><body><h1>Today's News</h1><table border='1'><tr><th>Date</th><th>Heading</th><th>Content</th></tr><tr><td>25 Nov, 2023 02:18 PM</td><td><a href='https://www.hindutamil.in/news/tamilnadu/1158839-anbumani-ramadoss-condemn-mk-stalin-over-tasmac-issue.html'><img src='https://static.hindutamil.in/hindu/uploads/news/2023/11/25/xlarge/1158839.jpg'style='width:250px;height:200px'><p>”காகிதக் குடுவைகளில் 90 மி.லி மது அறிமுகம் செய்யப்பட்டால் மாபெரும் போராட்டத்தை பாமக...</p></a></td><td>சென்னை: "காகிதக் குடுவைகளில் 90 மி.லி மது அறிமுகம் செய்யப்பட்டால் மாபெரும் போராட்டத்தை பாமக முன்னெடுக்கும்" என பாமக தலைவர் அன்புமணி ராமதாஸ் தெரிவித்துள்ளார். பாமக தலைவர் அன்புமணி ராமதாஸ் இது தொடர்பாக வெளியிட்டிருக்கும் அறிக்கையில், “தமிழகத்தில் மதுவகைகள் கண்ணாடி புட்டிகளில் அடைத்து விற்கப்படுவதற்கு மாற்றாக காகிதக் குடுவைகளில் (Tetra Pack) அடைத்து விற்கப்படவுள்ளதாகவும், அது குறித்த அறிவிப்பு வெகு விரைவில் வெளியாகும் என்றும் மதுவிலக்குத் துறை அமைச்சர் முத்துசாமி தெரிவித்திருக்கிறார். மது அருந்துபவர்கள் காலியான மதுப்புட்டிகளை கண்ட இடங்களில் வீசுவதால் சுற்றுச்சூழலுக்கும், விலங்குகளுக்கும் ஏற்படும் பாதிப்புகளையும், ஆபத்துகளையும் ஒப்பிடும் போது காகிதக் குடுவைகளில் மது வணிகம் செய்வதால் ஏற்படும் பாதிப்புகள் குறைவு. ஆனாலும், தமிழ்நாட்டில் மதுவிலக்கை நடைமுறைப்படுத்தும் கோணத்தில் பார்க்கும் போது, இந்த மாற்றம் தமிழகத்தில் மதுக்கடைகள் மூடப்படுவதை தாமதப்படுத்தும். அந்த வகையில் இதை பாட்டாளி மக்கள் கட்சி கடுமையாக எதிர்க்கிறது.   கண்ணாடி புட்டிகளில் மது விற்பனை செய்வதற்கு மாற்றாக, காகிதக் குடுவைகளில் மது வணிகம் செய்வதால் இயற்கைக்கும், சுற்றுச்சூழலுக்கும், விலங்குகளுக்கும் ஏற்படும் பாதிப்புகள் குறையும் என்பது உண்மை. ஆனால், தமிழகத்தில் மது வணிகத்தையே முற்றிலுமாக நிறுத்தி விட்டால் சுற்றுச்சூழல், விலங்குகள், மனிதர்கள் என யாருக்கும் எந்த பாதிப்பும் ஏற்படாது. அந்த வாய்ப்பை தேர்ந்தெடுப்பதற்கு பதிலாக காகிதக் குடுவைகளில் மதுவை வணிகம் செய்ய தமிழக அரசு முடிவு செய்திருப்பது தமிழகத்தில் மதுவிலக்கு நடைமுறைப்படுத்தப்படுவதை தாமதப்படுத்தும். தமிழ்நாட்டில் படிப்படியாக முழுமையான மதுவிலக்கை நடைமுறைப்படுத்துவது தான் அரசின் நோக்கம் என்பதை முதலமைச்சர், மதுவிலக்குத் துறை அமைச்சரும் பல முறை அறிவித்திருக்கிறார்கள். அனைவராலும் வரவேற்கப்படும் அந்த பாதையில் பயணத்தை விரைவுபடுத்துவது தான் இலக்கை விரைவாக அடைய உதவும். அதை விடுத்து காகிதக் குடுவையில் மது வணிகம் என்ற மாற்றுப்பாதையில் பயணிக்கத் தொடங்குவது இலக்கை அடைய எந்த வகையிலும் உதவாது. அந்த வகையில் காகிதக் குடுவைகளில் மது வணிகத்தை அறிமுகம் செய்வதற்கு மாற்றாக இம்மாத இறுதிக்குள் 500 மதுக்கடைகள் மூடப்படும் என்று அறிவிப்பது தான் வரவேற்கத்தக்கதாக இருக்கும்.   இவற்றையெல்லாம் விட பாட்டாளி மக்கள் கட்சிக்கு உள்ள மிகப்பெரிய அச்சம் என்னவென்றால், காகிதக் குடுவைகளில் மது விற்பனை என்ற பெயரில், 90 மி.லி. மதுப்புட்டிகள் சந்தையில் அறிமுகம் செய்யப்படுமோ? என்பது தான். கடந்த ஜூலை மாதத்தில் இதுகுறித்த சர்ச்சை உச்சத்தில் இருந்த போது,”மாநிலம் முழுவதும் நடத்திய ஆய்வில் 40% வாடிக்கையாளர்கள், 180 மி.லி.பாட்டிலை வாங்கி, அதை முழுமையாக அவர் குடிக்க முடியாது என்பதால் மற்றொரு நபர் வரும் வரை காத்திருக்கிறார். அல்லது பாதி குடித்து விட்டு அந்த பாட்டிலில், மீண்டும் முழுமையாக நிரப்ப கலப்படம் செய்ய வாய்ப்புள்ளது. அதை 90 மிலி மது பாட்டில்கள் தடுக்கும்” என்று இதே மதுவிலக்குத் துறை அமைச்சர் முத்துசாமி அவர்கள் கூறியிருந்தார். அதே காரணத்தைக் கூறி 90 மிலி மதுப்புட்டிகள் அறிமுகம் செய்யப்பட்டால், அது தமிழ்நாட்டு மக்களுக்கு இழைக்கப்படும் பெருந்துரோகமாக இருக்கும். உடலுக்கு கேடு விளைவிக்கும் எந்த பொருளையும் எளிதாக வாங்கும் வகையில் குறைந்த விலையிலோ, குறைந்த அளவிலோ விற்கக் கூடாது என்பது தான் உலக சுகாதார நிறுவனத்தின் பரிந்துரை ஆகும். 90 மி.லி. அளவில் காகிதக் குடுவைகளில் மது விற்பனை செய்வதற்கும் இந்த வாதம் பொருந்தும். 90 மி.லி. காகிதக் குடுவை மது ரூ.70 என்ற அளவில் விற்கப்படவிருப்பதாக கூறப்படுகிறது. ரூ.70 என்பது மிகவும் எளிதாக திரட்டப்படக் கூடியது. அதுமட்டுமின்றி காகிதக் குடுவைகளில் விற்கப்படும் மது, மில்க் ஷேக், பழச்சாறுகள் போன்றவற்றைப் போலவே தோற்றமளிக்கக்கூடியது என்பதால் சிறுவர்களோ, மாணவர்களோ காகிதக் குடுவைகளில் மது அருந்தினால் கூட அவற்றை மற்றவர்களால் எளிதாக கண்டுபிடிக்க முடியாது என்பதால் 90 மிலி மது வகை அறிமுகம் செய்யப்படுவது மிகப்பெரிய அளவில் சமூக சீரழிவை ஏற்படுத்தி விடும். இதை பாட்டாளி மக்கள் கட்சி ஒருபோதும் அனுமதிக்காது.   தமிழகத்தில் படிப்படியாக முழு மதுவிலக்கு என்பது தான் மக்களின் விருப்பம். அரசின் திட்டமும் அதுவாகத் தான் இருக்க வேண்டும். அதற்கு எதிரான வகையில், 90 மிலி காகிதக் குடுவையில் மதுவை அறிமுகம் செய்து, இளைய தலைமுறையினரிடம் மதுப்பழக்கத்தை அதிகரிக்க தமிழக அரசு முயன்றால் அதை பாட்டாளி மக்கள் கட்சி அனுமதிக்காது. அதைக் கண்டித்து ஒட்டுமொத்த தமிழக மக்களையும் திரட்டி, வரலாறு காணாத அளவிலான போராட்டத்தை பாட்டாளி மக்கள் கட்சி முன்னெடுக்கும் என்று எச்சரிக்கிறேன்’’ எனத் தெரிவித்துள்ளார்.  </td></tr><tr><td>25 Nov, 2023 02:05 PM</td><td><a href='https://www.hindutamil.in/news/tamilnadu/1158838-crops-damaged-due-to-rain.html'><img src='https://static.hindutamil.in/hindu/uploads/news/2023/11/25/xlarge/1158838.jpg'style='width:250px;height:200px'><p>கயத்தாறு, கழுகுமலையில் மழையால் பயிர்கள் சேதம்</p></a></td><td>கோவில்பட்டி: கழுகுமலை மற்றும் சுற்றுவட்டாரப் பகுதிகளில் கடந்த 22-ம் தேதி இரவு பலத்த மழை பெய்தது. இதனால் கே.வெங்கடேஸ்வரபுரம் கிராமத்துக்கு உட்பட்ட பகுதிகளில் சுமார் 250 ஹெக்டேர் பரப்பளவில் பயிரிடப்பட்ட மக்காச்சோளப் பயிர்கள் வேருடன் சாய்ந்து சேதமடைந்தன. சம்பந்தப்பட்ட இடத்தை வருவாய் ஆய்வாளர் ராமமூர்த்தி மற்றும் கிராம நிர்வாக அலுவலர் பார்வையிட்டனர். இதுபோல கயத்தாறு ஊராட்சிக்கு உட்பட்ட உசிலங்குளம் கண்மாயின் மேல் பகுதி உடைந்ததையடுத்து, அதன் அருகே உள்ள நிலங்களில் பயிரிடப்பட்ட நெற்பயிர், உளுந்து பயிர் சேதமடைந்துள்ளது. கண்மாயில் ஏற்பட்ட உடைப்பை வருவாய் துறையினர் கயத்தாறு ஊராட்சி ஒன்றிய அலுவலர்களுக்கு தெரிவித்தனர். அதையடுத்து உடைப்பை சரி செய்யும் பணி நடைபெற்று வருகிறது. மேலும், கயத்தாறு வட்டத்துக்கு உட்பட்ட பெரியசாமிபுரம் பகுதியில் பெய்த மழையினால் அப்பகுதியில் பயிரிடப்பட்ட சுமார் 250 ஏக்கர் மக்காச்சோளப் பயிர்கள் சரிந்தன. கயத்தாறு வட்டத்துக்கு உட்பட்ட உசிலங்குளம், பெரியசாமிபுரம் பகுதியில் ஏற்பட்ட பாதிப்புகளை சம்பந்தப்பட்ட வருவாய் ஆய்வாளர்களான ரேணுகா, ஆறுமுகநயினார் மற்றும் சம்பந்தப்பட்ட கிராம நிர்வாக அலுவலர்கள் பார்வையிட்டு ஆய்வு மேற்கொண்டு அறிக்கையை வட்டாட்சியர் நாகராஜனிடம் சமர்ப்பித்துள்ளனர். பயிர் பாதிப்பு இடத்தை வேளாண்மை துறை அதிகாரிகள் முறையாக ஆய்வு செய்த பின்னரே பாதிப்புகளின் மதிப்பீடு தெரியவரும் என வருவாய் துறை அதிகாரிகள் தெரிவித்தனர்    </td></tr><tr><td>25 Nov, 2023 12:42 PM</td><td><a href='https://www.hindutamil.in/news/tamilnadu/1158832-vaiko-insists-central-government-to-take-action-to-bring-18-fishermen-who-illegally-detained-in-oman.html'><img src='https://static.hindutamil.in/hindu/uploads/news/2023/11/25/xlarge/1158832.jpg'style='width:250px;height:200px'><p>“ஓமனில் சட்டவிரோதமாக தடுத்து வைக்கப்பட்டுள்ள 18 மீனவர்களை இந்தியாவுக்கு கொண்டுவர வேண்டும்” -...</p></a></td><td>சென்னை: ஓமானில் சட்டவிரோதமாக தடுத்து வைக்கப்பட்டுள்ள 18 மீனவர்களை இந்தியாவிற்குக் கொண்டுவர மத்திய அரசு நடவடிக்கை எடுக்க வேண்டும் என வைகோ கோரிக்கை விடுத்துள்ளார். மதிமுக பொதுச்செயலாளர் வைகோ இது குறித்து வெளிட்டிருக்கும் அறிக்கையில், “கன்னியாகுமரி, திருநெல்வேலி, தூத்துக்குடி மற்றும் ராமநாதபுரம் மாவட்டங்களைச் சேர்ந்த பதினெட்டு மீனவர்கள், ஓமன் நாட்டைச் சேர்ந்த மசூரிடம் (தொடர்பு எண்: +96899330063) 2022ஆம் ஆண்டு ஏப்ரல் 15ஆம் முதல் பணிபுரிந்து வந்துள்ளனர். இந்த 18 மீனவர்களும் ஓமானில் உள்ள DUQM துறைமுகத்தில் மசூருக்குச் சொந்தமான NOOH -1012 மற்றும் YAHYA -1184 ஆகிய இயந்திர படகுகளில் மீன்பிடி தொழில் செய்து வந்துள்ளனர்.   மசூர் உரிய சம்பள பணத்தை மீனவர்களுக்கு வழங்காமலும், அவர்களைத் துன்புறுத்தியும் வந்துள்ளார். மேலும் மீனவர்களுக்கான சம்பள பாக்கியை மீனவர்களுடைய கேப்டன் பெத்தெலிஸ், மசூரிடம் கேட்டுள்ளார். அதன்பிறகு, நவம்பர் 15, 2023 அன்று, மசூரின் மேலாளர் தலைமையிலான குழுவினரால் பெத்தேலிஸ் அழைத்து செல்லப்பட்டு, சட்டவிரோதமாக மறைத்து வைக்கப்பட்டிருப்பதால் மற்ற மீனவர்கள் அதிர்ச்சியடைந்துள்ளனர். மேலும் பெத்தேலிஸ் எங்கே? என்று மீனவர்கள் கேட்டதற்கு, பெத்தேலிஸுக்கு என்ன ஆனதோ அது உங்களுக்கும் நடக்கும் என்று மசூர் மிரட்டியுள்ளார். இந்தச் சூழலில், இனி ஓமனில் பணிபுரிவது பாதுகாப்பு இல்லை என மீனவர்கள் கருதுகின்றனர். மீனவர்கள் தங்களை இந்தியாவுக்கு திருப்பி அனுப்புமாறு மசூரிடம் கேட்டுக் கொண்டனர். அவர்களை இந்தியாவுக்குத் திரும்ப அனுமதிப்பதற்குப் பதிலாக, மீனவர்களுக்கு தண்ணீரும் உணவும் இல்லாமல் பட்டினி போட்டு இருக்கிறார் மசூர். எனவே, பெத்தேலிஸ் சட்டவிரோதமாக மறைத்து வைக்கப்பட்டதிலிருந்து விடுவிக்கப்படவும், ஓமானில் சிக்கித் தவிக்கும் மீனவர்களை இந்தியாவிற்குக் கொண்டுவரவும் மத்திய அரசு உரிய நடவடிக்கை எடுக்க வேண்டும் என கேட்டுக்கொள்கிறேன்” எனத் தெரிவித்துள்ளார்.    </td></tr><tr><td>25 Nov, 2023 12:33 PM</td><td><a href='https://www.hindutamil.in/news/tamilnadu/1158833-68-houses-have-been-damaged-in-the-nilgiris-district.html'><img src='https://static.hindutamil.in/hindu/uploads/news/2023/11/25/xlarge/1158833.jpg'style='width:250px;height:200px'><p>கனமழை பாதிப்பு: நீலகிரி மாவட்டத்தில் இதுவரை 68 வீடுகள் சேதம்</p></a></td><td>உதகை: வடகிழக்கு பருவமழை குறித்த முன்னேற்பாடு ஆலோசனைக் கூட்டம், நீலகிரி மாவட்டம் உதகையிலுள்ள தமிழகம் மாளிகையில் நேற்று நடைபெற்றது. மாவட்ட ஆட்சியர் மு.அருணா முன்னிலை வகித்தார். சுற்றுலா துறை அமைச்சர்கா.ராமச்சந்திரன் தலைமைவகித்து பேசும்போது, "வடகிழக்குபருவமழை இந்த ஆண்டு 1-10-2023முதல் 24-11-2023 வரை 397 மில்லி மீட்டர் இயல்பாக பெய்ய வேண்டும். ஆனால், இதுவரை 402 மில்லிமீட்டர் பெய்துள்ளது. இது இயல்பை விட ஒரு சதவீதம் அதிகம். 2022-ம் ஆண்டு 297 மில்லி மீட்டர் மழை பெய்தது. இந்த ஆண்டு 402 மில்லி மீட்டர் பெய்துள்ளது. அதன்படி, கடந்த ஆண்டைவிட 35 சதவீதம் கூடுதலாக பெய்துள்ளது. நீலகிரி மாவட்டத்தில் 6 தாலுகாக்களில் துணை ஆட்சியர் அந்தஸ்தில் கண்காணிப்பு அலுவலர்கள் நியமிக்கப்பட்டுள்ளனர் பருவமழைக்கு இதுவரை ஒரு வீடு முழுமையாகவும், 68 வீடுகள் பகுதி அளவும் சேதமடைந்துள்ளன. உறவினர்கள் யார் என்று தெரியாத நிலையில், மின்னல் தாக்கி இறந்த வட மாநிலத்தவரின் உடல், மருத்துவமனையில் பாதுகாப்பாக வைக்கப்பட்டுள்ளது" என்றார்.    </td></tr><tr><td>25 Nov, 2023 12:21 PM</td><td><a href='https://www.hindutamil.in/news/tamilnadu/1158831-flooding-in-madurai-vaigai-river.html'><img src='https://static.hindutamil.in/hindu/uploads/news/2023/11/25/xlarge/1158831.jpg'style='width:250px;height:200px'><p>மதுரை வைகை ஆற்றில் வெள்ளப்பெருக்கு - ‘ஸ்மார்ட் சிட்டி’ சாலை நீரில் மூழ்கியதால்...</p></a></td><td>மதுரை: தொடர் மழையால் வைகை அணை முழுக் கொள்ளளவை எட்டிய நிலையில், அணையில் இருந்து 4 ஆயிரம் கன அடி நீர் திறக்கப்பட்டுள்ள தால், மதுரை வைகை ஆற்றில் வெள்ளப் பெருக்கு ஏற்பட்டுள்ளது. வடகிழக்கு பருவமழையால் வைகை அணைக்கு நீர்வரத்து அதிகரித்து முழுக் கொள்ளளவை எட்டியுள்ளது. இதையடுத்து, அணையில் இருந்து ராமநாதபுரம், சிவகங்கை, மதுரை மாவட்டத்துக்கு ஆற்றில் தண்ணீர் திறந்து விடப்பட்டுள்ளது. இந்த தண்ணீர் நேற்று மதுரை வைகை ஆற்றை வந்தடைந்தது. நீண்ட நாட்களுக்கு பிறகு வைகை ஆற்றில் ஆர்ப்பரிக்கும் வெள்ளம் இரு கரைகளையும் தொட்டபடி கரைபுரண்டு ஓடியது. இதில், யானைக்கல் தரைப்பாலம் தண்ணீரில் மூழ்கியது. இந்த தரைப்பாலத்துக்கு அருகே தடுப்பணை உள்ளது. இந்த தடுப்பணை பகுதியில் ஆகாய தாமரைச் செடிகள் அதிகமாக இருந்ததால் தடுப்பணையை தாண்டி, தண்ணீர் கடந்து செல்ல முடியவில்லை. அதனால், வைகை ஆற்று தண்ணீர் ஆழ்வார்புரம் ஸ்மார்ட் சிட்டி வைகை கரை சாலையை மூழ்கடித்து போக்கு வரத்து பாதிக்கப்பட்டது. இந்தச் சாலை வழியாக அதிக அளவில் வாகனங்கள் சென்று வருகின்றன. செல்லூர், பாத்திமா கல்லூரி, கூடல் நகர், திண்டுக்கல் உள்ளிட்ட பகுதிகளுக்கு கோரிப்பாளையம் பகுதியில் இருந்து வாகனங்கள் செல்கின்றன. ஆனால், இந்த சாலையில் அதிக அளவு தண்ணீர் சென்றதால் போக்குவரத்து பாதித்தது. அதையும் மீறி சிலர் கார்கள், இரு சக்கர வாகனங்களில் கடக்க முயன்றபோது அவை பழுதடைந்து நின்றன.   பின்னர் மீட்பு வாகனங்களை வரவழைத்து வாகனங்களை மீட்டனர். இதையடுத்து போலீஸார் வாகன ஓட்டுநர்களை எச்சரித்து மேம்பாலம் வழியாகச் செல்ல அறிவுறுத்தினர். தடுப்பணை பகுதி ஆற்றில் ஆகாய தாமரைச் செடிகளை பொதுப்பணித் துறை அதிகாரிகள் முறையாக அகற்றாததே, இதற்கு முக்கியக் காரணம். இதையடுத்து நேற்று அவசர அவசரமாக இயந்திரங்கள் மூலம் ஆகாய தாமரை செடிகளை அகற்றினர். நீண்ட நாட்களுக்கு பின்பு வைகையில் தண்ணீர் கரைபுரண்டு ஓடும் கண்கொள்ளா காட்சியை பொதுமக்கள் மேம்பாலத்தின் மீது நின்றபடி பார்வையிட்டனர். போலீஸார், கரையோரங்களில் நின்றபடி ஆற்றில் மக்கள் யாரும் இறங்காதவாறு கண்காணிக் கின்றனர்.  </td></tr><tr><td>25 Nov, 2023 12:19 PM</td><td><a href='https://www.hindutamil.in/news/tamilnadu/1158829-ramadoss-urged-tn-government-to-take-immediate-action-for-stagnant-water-in-chennai.html'><img src='https://static.hindutamil.in/hindu/uploads/news/2023/11/25/xlarge/1158829.jpg'style='width:250px;height:200px'><p>“சில மணி நேர மழைக்கே சென்னை மிதக்கிறது” - அரசு விரைந்து நடவடிக்கை...</p></a></td><td>சென்னை: "சென்னையில் இன்று அதிகாலை ஒருசில மணி நேரம் பெய்த மழையால் மயிலாப்பூர், நுங்கம்பாக்கம் உள்ளிட்ட பகுதிகளில் தாழ்வான இடங்களில் மழைநீர் குளம் போல் தேங்கி நிற்கிறது. தமிழக அரசு இது தொடர்பாக விரைந்து நடவடிக்கை எடுக்க வேண்டும்" என பாமக நிறுவனர் ராமதாஸ் வலியுறுத்தி உள்ளார். பாமக நிறுவனர் ராமதாஸ் இது குறித்து அறிக்கை ஒன்றை வெளியிட்டுள்ளார். அதில், “சென்னையில் இன்று அதிகாலை ஒருசில மணி நேரம் பெய்த மழையால் மயிலாப்பூர், நுங்கம்பாக்கம், கோடம்பாக்கம், அசோக்நகர், தியாகராயநகர், தண்டையார்பேட்டை உள்ளிட்ட பகுதிகளில் தாழ்வான இடங்களில் மழைநீர் குளம் போல் தேங்கி நிற்கிறது. இதனால் போக்குவரத்து கடுமையாக பாதிக்கப்பட்டிருக்கிறது. தாழ்வான பகுதிகளில் உள்ள மக்கள் வெளியே வர முடியவில்லை என்பதால் அவர்களின் இயல்பு வாழ்க்கை பாதிக்கப்பட்டிருக்கிறது.   சென்னையில் சிறிதளவு மழை பெய்தால் கூட, மாநகரத்தின் பெரும்பான்மையான பகுதிகள் மிதப்பது தீராத சிக்கலாக தொடர்கிறது. 2021-ஆம் ஆண்டு வடகிழக்கு பருவமழை காலத்தில் சென்னையில் மழைநீர்த் தேக்கம் வரலாறு காணாத அளவுக்கு மோசமான கட்டத்தை அடைந்ததால், மழைநீர் தேங்குவதை தடுப்பதற்கான நடவடிக்கைகள் குறித்து பரிந்துரைக்க பேரிடர் மேலாண்மை வல்லுனர் திருப்புகழ் தலைமையிலான குழு அமைக்கப்பட்டது. அக்குழுவினர் ஆய்வு செய்து அளித்த அறிக்கையின் அடிப்படையில் சென்னை மாநகரத்தில் 800 கி.மீக்கும் கூடுதலான தொலைவுக்கு மழைநீர் வடிகால்கள் புதிதாக அமைக்கப்பட்டன. பல இடங்களில் இந்தப் பணிகள் இன்னும் தொடர்கின்றன. மழைநீர் வடிகால் பணிகள் நிறைவடைந்தால், சென்னையில் மழைநீர் தேங்காது என்று பலரும் நம்பிக் கொண்டிருந்த நிலையில், அந்த நம்பிக்கை இன்றைய மழையில் பொய்த்துப் போயிருக்கிறது. மழைநீர் வடிகால்கள் அமைக்கப்படுவதற்கு முன்பாக ஒவ்வொரு பகுதியிலும் எந்த அளவுக்கு தண்ணீர் தேங்கி நின்றதோ, இப்போது அதில் 50% முதல் 70% அளவுக்கு தண்ணீர் தேங்கி நிற்கிறது. சாதாரண மழைக்கே இந்த அளவு தண்ணீர் தேங்கி நிற்கிறது என்றால், 2021-ஆம் ஆண்டில் பெய்ததைப் போன்று மிகக் கடுமையான மழை தொடர்ந்து பெய்தால் சென்னை மாநகரின் நிலை என்னவாகும் என்பது தெரியவில்லை. சில மணி நேர மழைக்கே சென்னை மிதக்கிறது .   மழை நீர் தேங்கியுள்ள பகுதிகளில் அவற்றை அகற்றும் பணிகளில் சென்னை மாநகராட்சி தீவிரமாக ஈடுபட்டிருக்கிறது என்பதை மறுக்க முடியாது. ஆனால், மழை நீரை விரைவாக அகற்றுவதை விட, மழை நீரே தேங்காத நிலையை ஏற்படுத்துவது தான் சிறந்த மேலாண்மைக்கு அடையாளம் ஆகும். சென்னை மாநகரை சிங்காரச் சென்னையாக மாற்றுவதை விட, மழைநீர் தேங்காத மாநகரமாக மாற்றுவது தான் மிகவும் அவசியம் ஆகும். அதற்கான பணிகளை சென்னை மாநகராட்சியும், தமிழக அரசும் மேற்கொள்ள வேண்டும். சென்னையில் மழைநீர் வடிகால் பணிகள் முதல் கட்டமாக முடிக்கப்பட்ட பிறகு இப்போது தான் ஓரளவு மழை பெய்துள்ளது. இந்த மழையால் பெருக்கெடுத்த தண்ணீரை வெளியேற்ற மழைநீர் வடிகால்கள் திணறுகின்றன என்பது தான் உண்மை. எனவே, மழைநீர் வடிகால்களின் அமைப்பு, அமைக்கப்படும் முறை ஆகியவற்றை ஆய்வு செய்து, தேவையான மாற்றங்களை செய்ய வேண்டும். அதுமட்டுமின்றி, சென்னையில் மழைநீர் தேங்குவதை தடுப்பதற்கான திருப்புகழ் குழுவினரின் பிற பரிந்துரைகளையும் விரைந்து செயல்படுத்த தமிழக அரசு நடவடிக்கை எடுக்க வேண்டும்” எனத் தெரிவித்துள்ளார்.    </td></tr><tr><td>25 Nov, 2023 12:09 PM</td><td><a href='https://www.hindutamil.in/news/tamilnadu/1158830-power-for-schools-to-declare-rain-holidays.html'><img src='https://static.hindutamil.in/hindu/uploads/news/2023/11/25/xlarge/1158830.jpg'style='width:250px;height:200px'><p>மழை விடுமுறை அறிவிக்க பள்ளிகளுக்கு அதிகாரம் @ நெல்லை</p></a></td><td>திருநெல்வேலி, நாகர்கோவில்: திருநெல்வேலி மற்றும் கன்னியாகுமரி மாவட்டங்களில் நேற்றும் மழை நீடித்தது. திருநெல்வேலி மாவட்டத்தில் நேற்று காலை 8 மணி வரையிலான 24 மணி நேரத்தில் பதிவான மழையளவு (மி.மீட்டரில்): சேர்வலாறு- 3, மணிமுத்தாறு- 0.2, நம்பியாறு- 8, சேரன்மகாதேவி- 1.8, நாங்குநேரி- 2.6, களக்காடில் 3.2 மிமீ மழை பதிவானது. நேற்று மாலை 4 மணி நிலவரப்படி நாங்குநேரி, ராதாபுரத்தில் தலா 10 மி.மீ., சேரன்மகாதேவியில் 1.6 மி.மீ. மழை பதிவாகியிருந்தது. 143 அடி உச்ச நீர்மட்டம் கொண்ட பாபநாசம் அணை நீர்மட்டம் 105.75 அடியாக இருந்தது. அணைக்கு விநாடிக்கு 844 கனஅடி தண்ணீர் வந்து கொண்டிருந்தது. அணையிலிருந்து 504 கனஅடி தண்ணீர் திறந்துவிடப்பட்டிருந்தது. 118 அடி உச்ச நீர்மட்டம் கொண்ட மணிமுத்தாறு அணை நீர்மட்டம் 73.45 அடியாக இருந்தது. அணைக்கு விநாடிக்கு 350 கனஅடி தண்ணீர் வந்து கொண்டிருந்தது. அணையிலிருந்து 10 கனஅடி தண்ணீர் திறந்துவிடப்பட்டிருந்தது. இதனிடையே திருநெல்வேலி மாவட்ட ஆட்சியர் கா.ப. கார்த்திகேயன் வெளியிட்ட அறிவிப்பில், “ ஒருசில இடங்களில் அதிக மழை பெய்யலாம் என்று வானிலை எச்சரிக்கை விடப்பட்டுள்ளது. எனவே, தங்கள் பகுதியில் அதிக மழைப்பொழிவு இருந்தால் அந்தந்த பள்ளி தலைமை ஆசிரியர்கள் சூழ்நிலைக்கு ஏற்ப முடிவு செய்து பள்ளிகளுக்கு விடுமுறை அளிக்க அனுமதி வழங்கப்படுகிறது. இது தொடர்பாக கல்வி அலுவலரிடம் தொலைபேசியில் தெரிவிக்க வேண்டும்” என்று தெரிவித்துள்ளார்.   கன்னியாகுமரி: கன்னியாகுமரி மாவட்டத்தில் அணைப் பகுதிகளிலும் பிற இடங்களிலும் பதிவான மழையளவு (மி.மீட்டரில்): சிற்றாறு 1- 4, சிற்றாறு 2- 2.4, பேச்சிப்பாறை, மாம்பழத் துறையாறு- தலா 3, நாகர்கோவில்- 3.2, தக்கலை- 2.2, பாலமோர்- 5.2, குருந்தன் கோடு- 4, முள்ளங்கினாவிளை- 4.8, ஆனைக்கிடங்கில் 3 மிமீ மழை பதிவானது. மாவட்டத்தில் 54.12 அடி உச்ச நீர்மட்டம் கொண்ட மாம்பழத்துறையாறு அணை நிரம்பியிருப்பதால் அணைக்கு வரும் 52 கனஅடி தண்ணீர் அப்படியே திறந்துவிடப்படுகிறது. இதுபோல் 25 அடி உச்ச நீர்மட்டம் கொண்ட முக்கடல் அணை நிரம்பியிருக்கிறது. 48 அடி உச்ச நீர்மட்டம் கொண்ட பேச்சிப்பாறை அணை நீர்மட்டம் 44.02 அடியாக இருந்தது. அணைக்கு விநாடிக்கு 611 கனஅடி தண்ணீர் வந்து கொண்டிருந்தது. அணையிலிருந்து 301 கனஅடி தண்ணீர் திறந்துவிடப்பட்டிருந்தது. 77 அடி உச்ச நீர்மட்டம் கொண்ட பெருஞ்சாணி அணை நீர்மட்டம் 73.46 அடியை எட்டியிருந்தது. அணைக்கு வி நாடிக்கு 586 கனஅடி தண்ணீர் வந்து கொண்டிருந்தது. அணையிலிருந்து 400 கனஅடி தண்ணீர் திறந்துவிடப்பட்டிருந்தது.    </td></tr><tr><td>25 Nov, 2023 11:57 AM</td><td><a href='https://www.hindutamil.in/news/tamilnadu/1158828-rescue-work-intensified-in-rain-affected-areas-in-coonoor.html'><img src='https://static.hindutamil.in/hindu/uploads/news/2023/11/25/xlarge/1158828.jpg'style='width:250px;height:200px'><p>குன்னூரில் மழை பாதிப்பு பகுதிகளில் மீட்புப் பணி தீவிரம்: பழங்குடியின கிராமத்துக்கு செல்லும்...</p></a></td><td>குன்னூர்: நீலகிரி மாவட்டத்தில் மழையால் பாதிக்கப்பட்ட பகுதிகளில் மீட்புப் பணிகள் தீவிரமாக நடைபெற்று வருகின்றன. இதனிடையே, குன்னூர்அருகே ஆனைப்பள்ளம் பழங்குடியின கிராமத்துக்கு செல்லும் சாலை துண்டிக்கப்பட்டது. நீலகிரி மாவட்டம் கோத்தகிரி, குன்னூர் ஆகிய பகுதிகளில் கடந்த 2 நாட்களுக்கு முன்பு இரவுமுதல் விடிய, விடிய கன மழை பெய்தது. இந்த மழையால் 15-க்கும் மேற்பட்ட இடங்களில் மண்சரிவு ஏற்பட்டதுடன், மரங்கள் விழுந்து போக்குவரத்து பாதிக்கப்பட்டது. கீழ்கோத்தகிரியில் நட்டக்கல்செல்லும் சாலை துண்டிக்கப்பட்டது. இதனால், ஆதிவாசி மக்கள் ஊருக்கு செல்ல முடியாத நிலை ஏற்பட்டுள்ளது. கோத்தகிரி வழியாக மேட்டுப்பாளையம் செல்லும் சாலை குஞ்சப்பனை அருகே 2-வது வளைவில் பெரிய அளவில் மண் மற்றும் பாறைகள் சரிந்து சாலையில் விழுந்தன. இதனால், ஆங்காங்கே வாகனங்கள் நிறுத்தப்பட்டன. மண் சரிவு ஏற்பட்ட குன்னூர் - மேட்டுப்பாளையம் சாலை 6மணி நேரத்திலும், கோத்தகிரி - மேட்டுப்பாளையம் சாலை 10 மணி நேரத்திலும் சீர் செய்யப்பட்டன. இதனிடையே, குன்னூரில் பெய்த கன மழையில் நீர் இடி விழுந்து, ஆனைப்பள்ளம் பழங்குடியின கிராமத்துக்கு செல்லும் சாலை துண்டிக்கப்பட்டது. இந்த கிராமத்தில் 60-க்கும் மேற்பட்ட குரும்பர், இருளர் பழங்குடியின மக்கள் வாழ்ந்து வருகின்றனர். பாறைகள், மண் சரிந்து விழுந்ததால் சாலை துண்டிக்கப்பட்டு, வாகனங்கள் செல்ல முடியாத நிலை ஏற்பட்டுள்ளது. இதனால், அத்தியாவசிய பொருட்கள் வாங்க 6 கிலோ மீட்டர் தொலைவு நடந்து சென்று வருகின்றனர்.இந்த கிராமத்துக்கு செல்லும் சாலையை உடனடியாக சீரமைக்க நடவடிக்கை எடுக்க வேண்டுமென கோரிக்கை விடுத்துள்ளனர்.   பள்ளிகளுக்கு விடுமுறை: கன மழை பாதிப்பு காரணமாக, நீலகிரி மாவட்டத்தில் 2-வது நாளாக கோத்தகிரி, குன்னூர்தாலுகாக்களிலுள்ள பள்ளிகளுக்குமட்டும் நேற்று விடுமுறை அளித்து, ஆட்சியர் மு.அருணா உத்தரவிட்டார். மீட்புப் பணிகளை மேற்கொள்ள, தமிழ்நாடு பேரிடர் மீட்புப் படை சார்பு ஆய்வாளர் ராஜபாண்டி தலைமையில் 30 பேர் கொண்ட குழு குன்னூரில்முகாமிட்டுள்ளது. இவர்கள், மழையால் பாதிக்கப்பட்ட பகுதிகளில் மீட்புப் பணிகளை மேற் கொள்கின்றனர். நேற்று மழை பெய்யாததால், மீட்புப் பணிகள் விரைவுபடுத்தப்பட்டுள்ளன. சாலையோரங்களில் அபாயகரமான மரங்களை வெட்டி அகற்றிவருகின்றனர். மேலும், மண்சரிவுஏற்பட்ட பகுதிகளில் சீரமைப்பு பணிகளில் ஈடுபட்டு வருகின்றனர்.  </td></tr><tr><td>25 Nov, 2023 11:53 AM</td><td><a href='https://www.hindutamil.in/news/tamilnadu/1158825-annamalai-slams-mano-thangaraj-over-aavin-issue.html'><img src='https://static.hindutamil.in/hindu/uploads/news/2023/11/25/xlarge/1158825.jpg'style='width:250px;height:200px'><p>ஆவின் விவகாரம்: “ஆதாரமற்ற குற்றச்சாட்டை பரப்பிய அமைச்சர் மனோ தங்கராஜ் மீது வழக்கு...</p></a></td><td>சென்னை: ஆதாரமற்ற குற்றச்சாட்டை பரப்பிய அமைச்சர் மனோ தங்கராஜ் மீது 1 கோடி ரூபாய் நஷ்ட ஈடு கோரி வழக்கு தொடரவுள்ளேன் என்றும் அந்த ஒரு கோடி ரூபாய் பணம், ஆவின் நிறுவனத்திற்குப் பால் கொடுக்கும் நமது தமிழக விவசாயிகளின் மேம்பாட்டு நிதியாக ஆவின் நிறுவனத்திற்கு வழங்கப்படும் என்றும் அண்ணாமலை தெரிவித்துள்ளார். ஆவின் பாலில் கொழுப்பின் அளவு குறைக்கப்பட்டுள்ளது என்று, பாஜக மாநில தலைவர் அண்ணாமலை குற்றம்சாட்டியிருந்தார். மேலும், ஆவின் பால் பாக்கெட்களில் கொழுப்பின் அளவு குறைவாக உள்ளதாக ஆய்வக பரிசோதனை அறிக்கை ஒன்றையும் அண்ணாமலை தனது எக்ஸ் வலைதளத்தில் வெளியிட்டிருந்தார். இதற்கு மறுப்பு தெரிவித்த பால்வளத் துறை அமைச்சர் மனோ தங்கராஜ், அந்த அறிக்கையில், “உண்மை தன்மை இல்லை என்றும், வடமாநிலங்களில் உள்ள நிறுவனங்களை தமிழகத்துக்கு கொண்டு வர வேண்டும் என்ற நோக்கத்தோடு, அவர்களிடம் கையூட்டு பெற்று ஆவின் நிறுவனத்துக்கு எதிராக பேசுகின்றனர்” எனவும் தெரிவித்திருந்தார்.   இதையடுத்து, தமிழக பாஜக தலைவர் அண்ணாமலை தன்னுடைய எக்ஸ் வலைதளத்தில், “ஊழல் திமுக அரசின் முழு கட்டுப்பாட்டில் உள்ள தமிழக காவல்துறை மூலமாக விசாரித்து, நீங்கள் முன்வைத்த குற்றச்சாட்டிற்கான ஆதாரங்களைப் பொதுவெளியில் வெளியிடவேண்டும். உங்களால் நிரூபிக்க முடியவில்லையெனில், தவறான தகவலை பகிர்ந்தமைக்கு மன்னிப்பு கோரி, உங்கள் அமைச்சர் பதவியை ராஜினாமா செய்ய வேண்டும். நீங்கள் அமைச்சராக தொடர்வது, தமிழக மக்களுக்கும் ஆவின் நிறுவனத்திற்கும் பெரும் சாபக்கேடு” எனக் குறிப்பிட்டிருந்தார். இந்த நிலையில் இதற்கு பதிலளிக்கும் விதமாக அமைச்சர் மனோ தங்கராஜ் தனது எக்ஸ் தளத்தில், “ரபேல் வாட்சு கட்டி ஆடுமேய்ப்பவரின் கதையை தான் கூறினேன். தம்பி அண்ணாமலை அவசரப்பட்டு முன்வந்து, நான் தான் அந்த #வடநாட்டுகைக்கூலி_அண்ணாமலை என்று கூறுவது ஏனோ? குற்றமுள்ள நெஞ்சம் குறுகுறுக்கும். மன்னிப்பு கேட்காவிட்டால் என்ன, தலையை சீவி விடுவாயா? 48 மணி நேரம்.. மிரட்டலா? எனது கருத்தில் எள்ளளவும் மாற்றம் இல்லை. ஏனெனில் அது ஆதாரத்துடன் கூடியது. இது தமிழ்நாட்டு மக்கள் மற்றும் , பால் உற்பத்தியளர்களின் நலன் சார்ந்தது. மன்னிப்பு கேட்க நாங்கள் ஒன்றும் சாவர்க்கார் பரம்பரை அல்ல! பெரியாரின் பேரன்கள்; கலைஞரின் உடன்பிறப்புகள்; தளபதியின் தம்பிகள்; தமிழ்நாட்டு மக்களுக்காக உழைப்பவர்கள்!” எனப் பதிவிட்டிருந்தார்.   இந்த நிலையில் அண்ணாமலை அவருக்கு பதிலடி கொடுக்கும் விதமாக, “தம்பி என்ற கம்பி கட்டும் கதை எல்லாம் கூறிக்கொண்டிருக்கிறார் அமைச்சர் மனோ தங்கராஜ். நீதிமன்றத்தில் இந்தக் கதை எல்லாம் செல்லாது என்பதை, பல நீதிமன்றங்களில் மன்னிப்பு கேட்ட வரலாறு உள்ள அவரது உடன்பிறப்பிடமோ, அண்ணனிடமோ கேட்டுத் தெரிந்து கொண்டிருந்திருக்கலாம். ஏற்கனவே, பிரதமர் மோடியை மிகவும் தரம் தாழ்ந்த முறையில் விமர்சித்து விட்டு, பின்னர் பொதுமக்கள் எதிர்ப்புக்குப் பயந்து பதிவை நீக்கியது போல, அவதூறு வழக்குக்குப் பயந்து கீழ்க்கண்ட இந்த பதிவை நீக்கிய கோழை நீங்கள், வீரம் பேசுவது நகைச்சுவை. ஆதாரமற்ற குற்றச்சாட்டை பரப்பிய உங்கள் மீது 1 கோடி ரூபாய் நஷ்ட ஈடு கோரி வழக்கு தொடரவுள்ளேன். அந்த ஒரு கோடி ரூபாய் பணம், ஆவின் நிறுவனத்திற்குப் பால் கொடுக்கும் நமது தமிழக விவசாயிகளின் மேம்பாட்டு நிதியாக ஆவின் நிறுவனத்திற்கு வழங்கப்படும். உங்களை போன்ற ஒரு அமைச்சர் தமிழகத்தின் சாபக்கேடு” எனப் பதிவிட்டுள்ளார்.  </td></tr><tr><td>25 Nov, 2023 11:47 AM</td><td><a href='https://www.hindutamil.in/news/tamilnadu/1158827-vanathi-srinivasan-condemned.html'><img src='https://static.hindutamil.in/hindu/uploads/news/2023/11/25/xlarge/1158827.jpg'style='width:250px;height:200px'><p>பரந்தூர் பிரச்சினை | “விவசாயிகள், பொதுமக்களை கைது செய்வதா?” - வானதி சீனிவாசன்...</p></a></td><td>கோவை: பரந்தூரில் விமான நிலையம் அமைக்கும் திட்டத்துக்கு எதிர்ப்பு தெரிவித்த விவசாயிகள், பொதுமக்கள் கைது செய்யப்பட்டுள்ளதற்கு எம்எல்ஏ வானதி சீனிவாசன் கண்டனம் தெரிவித்துள்ளார். இதுதொடர்பாக நேற்று அவர் வெளியிட்ட அறிக்கையில் கூறியிருப்பதாவது: காஞ்சிபுரம் மாவட்டம், பரந்தூரில் புதிய பன்னாட்டு விமான நிலையம் அமைக்கும் திட்டத்திற்கு நிலம் கையகப்படுத்த நிர்வாக அனுமதி அளித்து, தமிழக அரசு அரசாணை வெளியிட்டுள்ளது. இது, புதிய விமான நிலையம் அமைப்பதை எதிர்த்து கடந்த பல மாதங்களாகப் போராடி வரும் 20-க்கும் மேற்பட்ட கிராம மக்களை அதிர்ச்சி அடையச் செய்துள்ளது. இதுதொடர்பாக காஞ்சிபுரம் மாவட்ட ஆட்சியரிடம் முறையிடசென்ற மக்கள் மீது காவல்துறையினர் அடக்குமுறையை ஏவிவிட்டு கைது செய்துள்ளனர். திமுக அரசின் இந்த ஜனநாயக விரோத, பாசிச நடவடிக்கைக்கு எனது கடும் கண்டனத்தை தெரிவித்துக் கொள்கிறேன். பரந்தூர் விமான நிலையத்தால், நீர்நிலைகள், நீர்வழித்தடங்களுக்கு ஏற்படப்போகும் பாதிப்புகள் குறித்து ஆய்வு செய்ய குழு அமைக்கப்பட்டுள்ளது. இக்குழுவின் அறிக்கை வெளிவராத நிலையில், நிலம் கையகப்படுத்த நிர்வாக அனுமதி அளித்து, அரசாணை வெளியிடப்பட்டிருப்பதுதான் விவசாயிகளை, பொதுமக்களை கொந்தளிப்பில் ஆழ்த்தியுள்ளது. இதற்காக முறையிட வந்த விவசாயிகளிடம் பேச்சு நடத்தி தீர்வு காணாமல் அடக்குமுறையை ஏவி கைது செய்திருப்பது எந்த வகையிலும் நியாயமல்ல. கைது செய்யப்பட்ட விவசாயிகள், பொதுமக்கள் அனைவரையும் விடுதலை செய்ய வேண்டும். விவசாயிகளின் ஒப்புதலுடன்தான் திட்டங்களை செயல்படுத்த வேண்டும். இவ்வாறு அதில் தெரிவிக்கப் பட்டுள்ளது.    </td></tr><tr><td>25 Nov, 2023 07:09 AM</td><td><a href='https://www.hindutamil.in/news/tamilnadu/1158805-solar-power-generation-in-tamil-nadu-to-increase-to-7-000-mw.html'><img src='https://static.hindutamil.in/hindu/uploads/news/2023/11/25/xlarge/1158805.jpg'style='width:250px;height:200px'><p>தமிழகத்தில் சூரியசக்தி மின் உற்பத்தி 7,000 மெகாவாட் ஆக அதிகரிப்பு</p></a></td><td>சென்னை: தமிழகத்தில் உள்ள சூரியசக்தி மின்நிலையங்களில் இருந்து ஆண்டுக்கு 300 நாட்கள் மின் உற்பத்தி செய்வதற்கான சாதகமான சூழ்நிலை நிலவுகிறது. இதனால், பல நிறுவனங்கள் சூரியசக்தி மின்நிலையங்களை ஆர்வத்துடன் அமைத்து வருகின்றன. மத்திய அரசின் புதுப்பிக்கத்தக்க மின்சக்தி துறை, கடந்த அக்டோபர் மாத நிலவரப்படி ஒவ்வொரு மாநிலத்திலும் நிறுவப்பட்டுள்ள சூரியசக்தி, காற்றாலை, சிறிய நீர்மின் நிலையம், தாவரக்கழிவு, சர்க்கரை ஆலை ஆகியவற்றை உள்ளடக்கிய புதுப்பிக்கத்தக்க மின் உற்பத்தி திறனை வெளியிட்டுள்ளது.   அதில், தமிழகத்தில் அதிக திறனில் அமைக்கப்பட்ட சூரியசக்தி மின்நிலையங்களின் உற்பத்தித் திறன் 6,649 மெகாவாட், மேற்கூரை மின் உற்பத்தி 449 மெகாவாட், விவசாய நிலங்களில் 65.86 மெகாவாட் என மொத்தமாக சூரியசக்தி மின் உற்பத்தி 7,163.86மெகாவாட்டாக உள்ளது. குறிப்பாக, கடந்த 4 மாதங்களில் 263 மெகாவாட் உற்பத்தி செய்வதற்கான அதிக திறன் கொண்ட மின் நிலையங்கள் அமைக்கப்பட்டுள்ளன. நாட்டிலேயே புதுப்பிக்கத்தக்க மின் உற்பத்தி திறனில் குஜராத் முதலிடத்திலும், தமிழகம் 2-வது இடத்திலும் உள்ளன என மின் வாரிய அதிகாரிகள் தெரிவித்தனர்.  </td></tr><tr><td>25 Nov, 2023 07:04 AM</td><td><a href='https://www.hindutamil.in/news/tamilnadu/1158804-higher-education-scholarship-for-children-of-priests-provided-by-chief-minister-stalin.html'><img src='https://static.hindutamil.in/hindu/uploads/news/2023/11/25/xlarge/1158804.jpg'style='width:250px;height:200px'><p>அர்ச்சகர்களின் பிள்ளைகளுக்கு உயர்கல்வி உதவித் தொகை: முதல்வர் ஸ்டாலின் வழங்கினார்</p></a></td><td>சென்னை: ஒருகால பூஜை திட்ட கோயில்களில் பணிபுரியும் அர்ச்சகர்களின் பிள்ளைகளுக்கு மேற்படிப்புக்கான கல்வி உதவித் தொகையை முதல்வர் மு.க.ஸ்டாலின் வழங்கினார். இதுகுறித்து தமிழக அரசு நேற்று வெளியிட்ட செய்திக்குறிப்பு: இந்து சமய அறநிலையத்துறை சார்பில் மானிய கோரிக்கையில் அறிவிக்கப்பட்டபடி, கன்னியாகுமரி மாவட்டத்தில் உள்ள 490 கோயில்களின் நிர்வாகம் மற்றும் பராமரிப்பு செலவுக்காக தற்போது வழங்கப்பட்டு வரும் அரசு மானியம் ரூ.6 கோடியில் இருந்து ரூ.8 கோடியாக உயர்த்தப்பட்டுள்ளது. இதற்கான காசோலையை நேற்று தலைமைச்செயலகத்தில் முதல்வர் மு.க.ஸ்டாலின், சுசீந்திரம், கன்னியாகுமரி மாவட்ட கோயில்களின் அறங்காவலர் குழு தலைவர் கோ.ராமகிருஷ்ணனிடம் வழங்கினார்.   மேலும், ஒருகால பூஜை திட்ட கோயில்களில் பணிபுரிந்து வரும் அர்ச்சகர்களின் மகன் அல்லது மகள்களின் உயர்கல்விக்கான உதவித்தொகை 400 மாணவர்களுக்கு வழங்கும் அடையாளமாக 8 மாணவர்களுக்கு அதற்கான வங்கி வரைவோலைகளை முதல்வர் வழங்கினார். மேலும், கோயில்கள் சார்பில் நடத்தப்படும் பயிற்சிப்பள்ளிகளில் முழு நேரமாகவும், பகுதி நேரமாகவும் பயிலும் மாணவர்களுக்கான ஊக்கத் தொகை ரூ.4 ஆயிரம் மற்றும் ரூ.2 ஆயிரம் என உயர்த்தப்பட்டுள்ளது. அதன்படி, 292 மாணவர்களுக்குஊக்கத் தொகை வழங்கும் அடையாளமாக 8 மாணவர்களுக்கு அதற்கான வங்கி வரைவோலை களையும் முதல்வர் வழங்கினார். நிகழ்ச்சியில், அமைச்சர் பி.கே.சேகர்பாபு, தலைமைச்செயலர் சிவ்தாஸ் மீனா, துறை செயலர் க.மணிவாசன் உள்ளிட்டோர் பங்கேற்றனர்.  </td></tr><tr><td>25 Nov, 2023 06:57 AM</td><td><a href='https://www.hindutamil.in/news/tamilnadu/1158802-extension-of-time-till-feb-29-for-demarcation-of-plots.html'><img src='https://static.hindutamil.in/hindu/uploads/news/2023/11/25/xlarge/1158802.jpg'style='width:250px;height:200px'><p>மனைப்பிரிவுகளை வரன்முறைப்படுத்த பிப்.29 வரை அவகாசம் நீட்டிப்பு</p></a></td><td>சென்னை: அனுமதியற்ற மனைப்பிரிவு, மனைகளை வரன்முறைப்படுத்த அடுத்த ஆண்டு பிப்.29-ம் தேதி வரை கால அவகாசம் அளிக்கப்பட்டுள்ளதால், இந்த இறுதி வாய்ப்பை தவறாமல் பயன்படுத்திக் கொள்ளும்படி பொதுமக்களுக்கு வீட்டுவசதித் துறை செயலர் சி.சமயமூர்த்தி வேண்டுகோள் விடுத்துள்ளார். இதுகுறித்து அவர் நேற்று வெளியிட்ட செய்திக்குறிப்பு: அனுமதியற்ற மனைப்பிரிவு மற்றும் மனைகளை வரன்முறைப் படுத்தும் திட்டத்தின் கீழ், கடந்த 2016 அக்.20-ம் தேதி அல்லது அதற்கு முன் பதியப்பட்ட மனைப்பிரிவில் அமையும் விற்கப்பட்ட மற்றும் விற்கப்படாத அனைத்து மனை மற்றும் மனைப்பிரிவுகளை வரன்முறைப் படுத்தும் விதமாக அரசாணை வெளியிடப்பட்டிருந்தது. இவற்றில் குறிப்பிடப்பட்ட 2017-ம் ஆண்டு விதிகளுக்கு உட்பட்டு எவ்வித மாற்றமும் இல்லாமல் வரும் 2024பிப்.29-ம் தேதி வரை விண்ணப்பிக்கக் கால நீட்டிப்பு செய்து, கடந்த செப்.4-ம் தேதி அரசாணை வெளியிடப்பட்டது.   இத்திட்டத்தின் கீழ் விண்ணப்பிக்க விரும்புபவர்கள் www.tnlayoutreg.in என்ற இணையதள முகவரியில் விண்ணப்பம் பதிவுசெய்யலாம். எஞ்சிய அனுமதியற்றமனைப்பிரிவுகள் மற்றும் மனைகளை வரன்முறை செய்துகொள்ளக் கால நீட்டிப்பு வழங்கப்பட்டுள்ளதால் இந்த இறுதி வாய்ப்பைதவறாது பயன்படுத்திக் கொள்ளுமாறு கேட்டுக்கொள்ளப்படு கிறது. இவ்வாறு அதில் கூறப் பட்டுள்ளது.  </td></tr><tr><td>25 Nov, 2023 06:54 AM</td><td><a href='https://www.hindutamil.in/news/tamilnadu/1158801-heavy-rain-likely-in-7-districts-today-delay-in-strengthening-of-low-pressure-area-near-andaman.html'><img src='https://static.hindutamil.in/hindu/uploads/news/2023/11/25/xlarge/1158801.jpg'style='width:250px;height:200px'><p>7 மாவட்டங்களில் இன்று கனமழைக்கு வாய்ப்பு: அந்தமான் அருகே காற்றழுத்த தாழ்வு பகுதி...</p></a></td><td>சென்னை: தமிழகத்தில் 7 மாவட்டங்களில் இன்று கனமழை பெய்ய வாய்ப்புள்ளது. இதுதொடர்பாக சென்னை வானிலை ஆய்வு மைய இயக்குநர் பா.செந்தாமரைக்கண்ணன் வெளியிட்ட செய்திக்குறிப்பு: தெற்கு அந்தமான் கடல் மற்றும் அதையொட்டியுள்ள தென்கிழக்கு வங்கக் கடல் பகுதிகளில் நாளை(நவ. 26) காற்றழுத்த தாழ்வுப்பகுதி உருவாக வாய்ப்பிருந்தது. தற்போது 27-ம் தேதி உருவாகக்கூடும் எனத் தெரியவந்துள்ளது. அது 29-ம் தேதி காற்றழுத்த தாழ்வு மண்டலமாக வலுப்பெற வாய்ப்புள்ளது. தமிழகம் நோக்கி வீசும் கிழக்கு திசைக் காற்றில் வேகமாறுபாடு நிலவுவதால் தமிழகத்தில் சில இடங்களிலும், புதுச்சேரியிலும் இடி, மின்னலுடன் லேசானது முதல் மிதமான மழை பெய்யக்கூடும். நாளை முதல்வரும் 30-ம் தேதி வரை தமிழகத்தில் ஓரிரு இடங்களில் மிதமான மழை பெய்ய வாய்ப்புள்ளது.   இன்று தஞ்சாவூர், திருவாரூர், நாகப்பட்டினம், மயிலாடுதுறை, கடலூர், புதுக்கோட்டை, ராமநாதபுரம் மாவட்டங்கள் மற்றும் காரைக்காலில் ஓரிரு இடங்களில் கனமழை பெய்ய வாய்ப்புள்ளது. சென்னை மற்றும் புறநகர் பகுதிகளில் அடுத்த 48 மணி நேரத்தில் வானம் ஓரளவு மேகமூட்டத்துடன் காணப்படும். நகரின் சில பகுதிகளில் இடி, மின்னலுடன் கூடிய, மிதமான மழை பெய்யக்கூடும். நேற்று (நவ.24) காலை 8.30 மணியுடன் நிறைவடைந்த 24 மணிநேரத்தில் அதிகபட்சமாக நீலகிரி மாவட்டம் குன்னூரில் 9 செ.மீ., தூத்துக்குடி மாவட்டம் சூரங்குடி, நீலகிரிமாவட்டம் அழகரை எஸ்டேட், பில்லிமலை எஸ்டேட் ஆகிய இடங்களில் 8 செ.மீ., நீலகிரி மாவட்டம் பர்லியாறு, கீழ்கோத்தகிரி எஸ்டேட் ஆகிய இடங்களில் 7 செ.மீ., மழை பதிவாகியுள்ளது.   அந்தமான் அருகே உருவாகும் புதிய காற்றழுத்த தாழ்வுப் பகுதி காரணமாக தெற்கு அந்தமான், வடக்கு அந்தமான் கடல் பகுதிகளில் 27-ம் தேதி 55 கி.மீ. வேகத்திலும், 28-ம் தேதி 65 கி.மீ. வேகத்திலும் சூறாவளிக் காற்று வீசக்கூடும்.எனவே, அப்பகுதிகளுக்கு மீனவர்கள் செல்ல வேண்டாம்.  </td></tr><tr><td>25 Nov, 2023 06:49 AM</td><td><a href='https://www.hindutamil.in/news/tamilnadu/1158800-proclamation-issued-to-acquire-land-for-parantur-airport-those-involved-in-dharna-arrested-in-kanchi.html'><img src='https://static.hindutamil.in/hindu/uploads/news/2023/11/25/xlarge/1158800.jpg'style='width:250px;height:200px'><p>பரந்தூர் விமான நிலையத்துக்கு நிலம் கையகப்படுத்த அரசாணை வெளியீடு - காஞ்சியில் தர்ணாவில்...</p></a></td><td>காஞ்சிபுரம்: பரந்தூர் புதிய விமான நிலையத்துக்காக 3,774 ஏக்கர் நிலம் கையகப்படுத்த அரசு அனுமதி அளித்ததற்கு எதிர்ப்பு தெரிவித்து, காஞ்சிபுரம் மாவட்ட ஆட்சியர் அலுவலகம் முன்பு தர்ணாவில் ஈடுபட்ட போராட்டக் குழுவினர் கைது செய்யப்பட்டனர். இதை கண்டித்து பெண்கள் கருப்புக் கொடியுடன் ஆர்ப்பாட்டம் செய்ததால், அவர்கள் விடுவிக்கப்பட்டனர். காஞ்சிபுரம் அடுத்த பரந்தூர் மற்றும் சுற்றியுள்ள 20 கிராமங்களை உள்ளடக்கி 5,476 ஏக்கர் பரப்பில் சென்னையின் 2-வது பசுமை விமான நிலையம் அமைக்கப்பட உள்ளது. இதற்கான நடவடிக்கைகளில் மத்திய, மாநில அரசுகள் ஈடுபட்டுள்ளன.   13 கிராம மக்கள் போராட்டம்: இதனால், குடியிருப்புகள், விளை நிலம், நீர்நிலைகள் பாதிக்கப்படும் என்று கூறி, பரந்தூரை சுற்றியுள்ள ஏகனாபுரம் உள்ளிட்ட 13 கிராம மக்கள் தொடர் போராட்டம் நடத்தி வருகின்றனர். இப்போராட்டம் 486 நாட்களை கடந்து நடந்து வருகிறது. இதற்கிடையே, ஓய்வுபெற்ற ஐஏஎஸ் அதிகாரி மச்சேந்திரநாதன் தலைமையில் தமிழக அரசு அமைத்த குழு, பரந்தூரை சுற்றியுள்ள கிராமங்களை ஆய்வு செய்து, அறிக்கை அளித்தது. அதன் அடிப்படையில், பரந்தூர் விமான நிலையத்துக்கு தேவையான 5,746 ஏக்கர்நிலத்தை கையகப்படுத்ததமிழக தொழில் துறை அனுமதி அளித்துள்ளது. இதற்கான அரசாணை கடந்த அக்டோபர் இறுதியில் வெளியிடப்பட்டது. ஆனால், வெளியில் தெரிவிக்கப்படாமல் இருந்தது.   நிலம் எடுப்புக்கு அலுவலர்கள்: இந்த திட்டத்துக்காக 5,746 ஏக்கர் நிலம் தேவைப்படுவதாகவும், இதற்கு தனியார் பட்டா நிலம் 3,774 ஏக்கர், அரசு நிலம் 1,972 ஏக்கர் கையகப்படுத்தப்படுவதாகவும் அரசாணையில் தெரிவிக்கப்பட்டுள்ளது. தனியாரிடம் இருந்து கையகப்படுத்தும் நிலத்துக்கு, ஏற்கெனவே அரசால் அறிவிக்கப்பட்ட வழிகாட்டுதல்படி ரூ.1,822.45 கோடி இழப்பீடும், நிர்வாக செலவுடன் சேர்த்து கணக்கிடப்பட்டுள்ளது. மேலும், நிலம் எடுப்புக்காக சிறப்பு மாவட்ட வருவாய் அலுவலர், சிறப்பு துணை ஆட்சியர், சிறப்பு வட்டாட்சியர், துணை வட்டாட்சியர் உட்பட 326 பேர் நியமிக்கப்பட் டுள்ளனர். இந்த சூழலில், பரந்தூர் நில எடுப்பு பணியை தொடங்க மாவட்ட ஆட்சியர் கலைச்செல்வி உத்தரவிட்டுள்ளதாக தகவல் வெளியானது. இதையடுத்து, இதுகுறித்து விவரம் கேட்பதற்காக, பரந்தூர் பசுமை விமான நிலைய எதிர்ப்பு குழுவை சேர்ந்த போராட்டக் குழு செயலாளர் சுப்பிரமணியன் தலைமையில் 12 பேர், காஞ்சிபுரம் மாவட்ட ஆட்சியர் அலுவலகத்துக்கு வந்தனர். அங்கு மாவட்ட வருவாய் அலுவலர் வெங்கடேசனை சந்தித்து பேசிய அவர்கள், மாவட்ட நிர்வாகத்தின் ஒப்புதல் ஆணை குறித்து விளக்கம் கேட்டதுடன், அரசாணை நகலை தருமாறும் கேட்டுள்ளனர்.   அவர் அளித்த பதில் திருப்தி இல்லாததால் அங்கிருந்து வெளி யேறிய அவர்கள், ஆட்சியர் அலுவலகத்தின் பிரதான நுழைவுவாயில் முன்பு தரையில் அமர்ந்து கோஷம் எழுப்பி, தர்ணா போராட்டத்தில் ஈடுபட்டனர். இதையடுத்து, காஞ்சிபுரம் டிஎஸ்பி ஜூலியஸ் சீசர் தலைமையில் 100-க்கும் மேற்பட்ட போலீஸார் அங்கு வந்து, அனைவரையும் கைது செய்து திருமண மண்டபத்தில் வைத்தனர். 12 பேரும் விடுவிப்பு: இத்தகவல் பரவியதும், பரந்தூர் கிராமத்தை சேர்ந்த பெண்கள் கருப்புக் கொடி ஏந்தி பரந்தூரில் உள்ள அம்பேத்கர் சிலை முன்பு திரண்டு கண்டன ஆர்ப்பாட்டத்தில் ஈடுபட்டனர். இதையடுத்து, மாவட்ட எஸ்.பி. சுதாகர் உத்தரவின்பேரில், கைது செய்யப்பட்ட 12 பேரும் விடுவிக்கப்பட்டனர். இதுகுறித்து விமான நிலையபணிக்கு எதிர்ப்பு தெரிவித்து வரும்கிராம மக்கள் கூறியபோது, ‘‘குடியிருப்புகளை பாதுகாப்போம், உங்களை கைவிடாமல் காப்பாற்று கிறோம் கவலைப்படாதீர்கள் என்றெல்லாம் வாக்குறுதி அளித்த அரசு நிர்வாகம், தற்போது நிலம்எடுக்க நிர்வாக அனுமதி வழங்கியிருப்பது ஏமாற்றம் தருகிறது. போராட்டத்தில் ஈடுபட்டுள்ள கிராமத்தினரிடம் பேசி, அடுத்தகட்ட போராட்டத்துக்கு தயாராவோம்’’ என்றனர். கட்சி தலைவர்கள் வலியுறுத்தல்: பரந்தூர் விமான நிலையத்துக்கு நிலம் கையகப்படுத்துவதை கைவிட வேண்டும் என்று அமமுக பொதுச் செயலாளர் டிடிவி தினகரன், நாம் தமிழர் கட்சி தலைமைஒருங்கிணைப்பாளர் சீமான், தவாகதலைவர் தி.வேல்முருகன், பூவுலகின் நண்பர்கள் அமைப்பு சார்பிலும் வலியுறுத்தப்பட்டுள்ளது.  </td></tr><tr><td>25 Nov, 2023 06:35 AM</td><td><a href='https://www.hindutamil.in/news/tamilnadu/1158572-school-students-sexually-harassement-issue-in-oddanchatram.html'><img src='https://static.hindutamil.in/hindu/uploads/news/2023/11/25/xlarge/1158572.jpg'style='width:250px;height:200px'><p>ஒட்டன்சத்திரம் பள்ளி மாணவிகளுக்கு தலைமை ஆசிரியர் பாலியல் தொல்லை? - அதிகாரிகள் விசாரணை</p></a></td><td>ஒட்டன்சத்திரம்: ஒட்டன்சத்திரம் அருகே பள்ளி மாணவிகளுக்கு தலைமை ஆசிரியர் பாலியல் தொல்லை கொடுத்ததாக எழுந்த புகார் குறித்து கல்வி அதிகாரிகள் விசாரணை மேற்கொண்டனர். ஒட்டன்சத்திரம் அருகே கொசவபட்டி ஊராட்சி ஒன்றிய தொடக்கப் பள்ளியில், மாணவிகளுக்கு தலைமை ஆசிரியர் முருகன் (52) பாலியல் தொல்லை கொடுத்ததாக புகார் எழுந்தது. இதுகுறித்து மாணவிகள் பெற்றோரிடம் தெரிவித்தனர். இதையடுத்து, நேற்று முன்தினம் பெற்றோர், கிராம மக்களுடன் பள்ளிக்குச் சென்று தலைமை ஆசிரியரிடம் வாக்குவாதத்தில் ஈடுபட்டனர். ஆனால், யாரும் எழுத்துப்பூர்வமாக போலீஸில் புகார் அளிக்கவில்லை. இந்நிலையில், மாவட்ட குழந்தைகள் நல அலுவலர் சிவகுமார் தலைமையில் நன்னடத்தை அலுவலர் ஜூலி, வட்டாரக் கல்வி அலுவலர்கள் ஆகியோர் பள்ளிக்குச் சென்று மாணவிகள், பெற்றோரிடம் விசாரணை நடத்தினர். அதில், மாணவிகளுக்குத் தலைமை ஆசிரியர் பாலியல் தொல்லை கொடுத்தது தெரிய வந்தது. இதையடுத்து, அவர் மீது துறை ரீதியாக நடவடிக்கை எடுக்கவும், போலீஸில் புகார் அளிக்கவும் முடிவு செய்திருப்ப தாக அதிகாரிகள் தெரிவித்தனர். இவர் சில ஆண்டுகளுக்கு முன்பு கணவாய்பட்டியில் உள்ள பள்ளியில் பணியாற்றியபோது மாணவிகளுக்கு பாலியல் தொல்லை கொடுத்த புகாரில் போக்சோவில் கைதானது குறிப்பிடத்தக்கது.     </td></tr><tr><td>25 Nov, 2023 06:30 AM</td><td><a href='https://www.hindutamil.in/news/tamilnadu/1158549-dmk-alliance-wins-all-40-constituencies-in-lok-sabha-elections.html'><img src='https://static.hindutamil.in/hindu/uploads/news/2023/11/25/xlarge/1158549.jpg'style='width:250px;height:200px'><p>“மக்களவை தேர்தலில் திமுக கூட்டணிக்கு 40 தொகுதிகளிலும் வெற்றி” - துரை வைகோ...</p></a></td><td>சேலம்: மக்களவைத் தேர்தலில் திமுக கூட்டணி 40 தொகுதிகளிலும் வெற்றி பெறும், என்று மதிமுக முதன்மை செயலாளர் துரை வைகோ தெரிவித்தார். இது குறித்து சேலத்தில் அவர் கூறியதாவது: பஞ்சாப் மாநில சட்டப்பேரவையில் நிறைவேற்றப்பட்ட மசோதாக்களை அம்மாநில ஆளுநர் நிறுத்தி வைத்த வழக்கில், மசோதாக்களை நிறுத்தி வைக்கும் அதிகாரம் ஆளுநருக்கு இல்லை. இந்த மசோதாக்களை மீண்டும் நிறைவேற்றி அனுப்பும்போது ஆளுநர் ஒப்புதல் தர வேண்டும் என உச்ச நீதிமன்றம் தெரிவித்துள்ளது. சுதந்திரப் போராட்ட தியாகி சங்கரய்யாவுக்கு மதுரை பல்கலைக்கழகம் கவுரவ டாக்டர் பட்டம் வழங்க ஆளுநர் ஒப்புதல் தரவில்லை. தமிழக ஆளுநர் இதுபோன்ற நடவடிக்கைகளில் ஈடுபடக்கூடாது என்பதற்கு உச்ச நீதிமன்ற தீர்ப்பு ஒரு சாட்சியாகும். ஊழலே இல்லாத ஆட்சி தமிழகத்தில் அமைய வேண்டும் என்று பாஜக தலைவர் அண்ணாமலை கூறுகிறார். ஆனால், கடந்த 2 ஆண்டுகளில் பல்வேறு முறைகேடுகளில் ஈடுபட்டவர்கள், வழக்குகளில் தொடர்புடையவர்கள் பாஜகவில் இணைந்துள்ளனர். தாங்கள் ஆட்சியில் இல்லாத மாநிலங்களில் அமலாக்கத்துறை, வருமான வரித்துறையினரை கொண்டு பாஜக சோதனை நடத்துகிறது. மக்களவைத் தேர்தல் வரவுள்ள நிலையில், திமுக உள்ளிட்ட அரசியல் கட்சிகளுக்கு நெருக்கடி கொடுப்பதற்காக விசாரணை அமைப்புகளை பாஜக பயன்படுத்தி வருகிறது. மக்களவைத் தேர்தலில் திமுக கூட்டணி 40 தொகுதிகளிலும் வெற்றி பெறும். தமிழகத்தில் மதுக்கடைகளை குறைக்க நடவடிக்கை எடுக்கப்படும் என்று கூறியதை, தமிழக அரசு செயல்படுத்த வேண்டும். தேசிய கல்வி ஆராய்ச்சி பயிற்சி கவுன்சில், ராமாயணம் மற்றும் மகாபாரதம் ஆகியவற்றில் உள்ள தகவல்களை, பாடப் புத்தகங்களில் இடம்பெறச் செய்வது கண்டிக்கத்தக்கது, என்றார்.    </td></tr><tr><td>25 Nov, 2023 06:25 AM</td><td><a href='https://www.hindutamil.in/news/tamilnadu/1158648-late-educationist-padma-rajan-was-immense.html'><img src='https://static.hindutamil.in/hindu/uploads/news/2023/11/25/xlarge/1158648.jpg'style='width:250px;height:200px'><p>மறைந்த கல்வியாளர் பத்மா ராஜன் ஆற்றிய பணி மகத்தானது: டிரினிடி விருது விழாவில்...</p></a></td><td>சென்னை: டிரினிடி ஆர்ட்ஸ் 13-வது ஆண்டு விருது வழங்கும் விழா சென்னை மயிலாப்பூர் ரசிகரஞ்சனி சபாவில்கடந்த 23-ம் தேதி விமரிசையாக தொடங்கியது. மறைந்த கல்வியாளர் பத்மா ராஜன் நினைவை போற்றும் வகையில் இந்த ஆண்டுவிழா நடைபெறுகிறது. இதில் பிரபல கர்னாடக இசை பாடகி சுதா ரகுநாதன் சிறப்பு விருந்தினராக கலந்துகொண்டு, இசை, நாட்டியகலைஞர்கள், இளம் கலைஞர்களுக்கு விருதுகளை வழங்கினார். அவர் பேசும்போது, ‘‘மனித நேயரும், கலைகளில் ஆர்வம் மிக்கவரும், கல்வியாளருமான பத்மாராஜன் ஆற்றிய செயல்கள் மகத்தானவை’’ என்றார். கர்னாடக இசை வித்வான் மதுரை ஜி.எஸ்.மணி, பரதநாட்டிய மேதை சாவித்திரி ஜெகன்னாதராவ் ஆகியோருக்கு வாழ்நாள் சாதனையாளர் விருது, ஷிஜித் நம்பியார் -பார்வதி மேனன் இணையருக்கு ‘பரத கலா ரத்னா’, பரதநாட்டியக் கலைஞர் நவியா நடராஜனுக்கு ‘நாட்டிய கலா மணி’, மிருதங்க வித்வான் கே.வி.பிரசாத்துக்கு ‘இசைப் பேரரசர்’ விருது வழங்கப்பட்டது. இளம் கலைஞர்களுக்கும் விருதுகள் வழங்கப்பட்டன. பாரதிய வித்யா பவன் தலைவர் ‘இந்து’ என்.ரவி. வாழ்த்து மடல் அனுப்பியிருந்தார் ரசிக ரஞ்சனி சபாவில் இந்த விழா நவ.27-ம் தேதி வரை 5 நாட்கள் நடைபெறுகிறது.    மனிதநேயர் பத்மா ராஜன்: ஆதரவற்ற, ஏழை குழந்தைகளின் கல்வி மேம்பாட்டுக்காக பணியாற்றி வந்தவர் கல்வியாளர் பத்மா ராஜன். சென்னையில் பிறந்து, அமெரிக்காவில் குடியேறியவர். பின்னர், செர்பியாவுக்கு வந்து, ஆதரவற்ற குழந்தைகளின் கல்வி வளர்ச்சிக்காக பாடுபட்ட அவர், கடந்தஜூலை மாதம் காலமானார்.  </td></tr><tr><td>25 Nov, 2023 06:20 AM</td><td><a href='https://www.hindutamil.in/news/tamilnadu/1158664-rabies-confirmed-in-dog-that-bit-28-people.html'><img src='https://static.hindutamil.in/hindu/uploads/news/2023/11/25/xlarge/1158664.jpg'style='width:250px;height:200px'><p>சென்னை | 28 பேரை கடித்த நாய்க்கு வெறிநோய் உறுதி: கடிபட்டவர்களுக்கு 5...</p></a></td><td>சென்னை: சென்னை ராயபுரம் பகுதியில் 28 பேரைக் கடித்த நாய்க்கு, வெறி நோய் (Rabies) இருப்பது உறுதி செய்யப்பட்ட நிலையில், கடிபட்டவர்களுக்கு 5 தவணை தடுப்பூசி போட மாநகராட்சி நிர்வாகம் நடவடிக்கை எடுத்து வருகிறது. சென்னை ராயபுரம் பகுதியில் ஜி.ஏ.சாலையில் சுற்றித் திரிந்த வெறி பிடித்த நாய் ஒன்று சாலையில் சென்ற பொதுமக்களை விரட்டி விரட்டி கடித்தது. இவ்வாறு 28 பேரைக் கடித்துள்ளது. முதியவர்கள் பலர் நாய் கடியிலிருந்து தப்பிக்க ஓடியதில் தவறி விழுந்து காயமடைந்தனர். இதைத் தொடர்ந்து அந்த நாயை அப்பகுதி மக்கள் அடித்துக் கொன்றனர். நாயின் உடலைக் கைப்பற்றி, மாதிரிகளைச் சேகரித்து, உடற்கூறு ஆய்வு மேற்கொள்ள ஆய்வகத்துக்கு அனுப்பி இருந்தனர். 31 நாய்களுக்கு இனக்கட்டுப்பாடு: கடிபட்டவர்கள் அனைவரையும் ஸ்டான்லி மருத்துவமனைக்கு அழைத்துச் சென்று முதல் தவணை வெறி நோய் தடுப்பூசி போடப்பட்டது. இதற்கிடையில் உடற்கூறு ஆய்வு முடிவில் அந்த நாய்க்கு வெறி நோய் இருந்தது தெரியவந்தது. எனவே அந்த நாயால் கடிபட்டவர்கள் மாநகராட்சி கண்காணிப்பு வளையத்துக்குள் கொண்டுவரப்பட்டுள்ளனர்.   இது தொடர்பாக மாநகராட்சி பொது சுகாதாரத் துறை அதிகாரிகள் கூறியதாவது: நாயால் கடிபட்டவர்களுக்கு 5 தவணை தடுப்பூசி போடத் திட்டமிடப்பட்டுள்ளது. முதல் தவணை போடப்பட்ட நிலையில், 3-வது நாளில் 2-வது தவணை தடுப்பூசி தற்போது ஸ்டான்லி அரசு மருத்துவமனையில் போடப்பட்டு வருகிறது. பின்னர் 7-வதுநாள், 14-வது நாள், 28வது நாள்ஆகிய நாட்களில் தடுப்பூசி போட அவர்களுக்கு அறிவுறுத்தப்பட்டுள்ளது. அப்பகுதியில் தெரு நாய்களைப் பிடிக்க நடவடிக்கை எடுக்கப்பட்டு வருகிறது இதுவரை 31 நாய்கள் பிடிக்கப்பட்டு, இனக்கட்டுப்பாட்டு அறுவை சிகிச்சை மேற்கொள்ளப்பட்டு வருகிறது. நேற்று அப்பகுதியில் சிறப்பு முகாம் நடத்தி சுமார் 48 நாய்களுக்கு வெறி நோய் தடுப்பூசி போடப்பட்டுள்ளது. நாய்களைப் பிடிக்கும் பணி அப்பகுதியில் தொடர்ந்து நடைபெற்று வருகிறது இவ்வாறு அதிகாரிகள் கூறினர்.  </td></tr><tr><td>25 Nov, 2023 06:17 AM</td><td><a href='https://www.hindutamil.in/news/tamilnadu/1158659-female-doctor-dies-after-fainting.html'><img src='https://static.hindutamil.in/hindu/uploads/news/2023/11/25/xlarge/1158659.jpg'style='width:250px;height:200px'><p>சென்னை | உடற்பயிற்சியின்போது மயங்கி விழுந்து பெண் மருத்துவர் உயிரிழப்பு</p></a></td><td>சென்னை: சென்னையில் உடற்பயிற்சியின்போது மாரடைப்பு ஏற்பட்டு இளம் பெண் மருத்துவர் உயிரிழந்தார். சென்னை கீழ்ப்பாக்கம் நியூ ஆவடி சாலை பகுதியை சேர்ந்தவர் அன்விதா (26). தனியார் மருத்துவமனை ஒன்றில் பயிற்சி மருத்துவராக பணிபுரிந்து வந்தார். அப்பகுதியில் உள்ள தனியார் உடற்பயிற்சி கூடத்தில் உடற்பயிற்சி செய்வதை அன்விதா வழக்கமாகக் கொண்டிருந்தார். கடந்த 22-ம் தேதி இரவு 7.30 மணி அளவில் உடற்பயிற்சி செய்து கொண்டிருந்தபோது, அவர் திடீரென்று மயங்கி விழுந்தார். உடனடியாக அங்கிருந்தவர்கள் அவரை தனியார் மருத்துவமனையில் சேர்த்தனர். சிறிது நேரத்தில் அவர் உயிரிழந்தார். அன்விதா மாரடைப்பால் உயிரிழந்ததாக மருத்துவர்கள் தெரிவித்தனர். இதையடுத்து, பெற்றோர் மகளின் உடலை பெற்றுச் சென்று இறுதிச் சடங்கு செய்தனர். இது தொடர்பாக கீழ்ப்பாக்கம் போலீஸார் கூறும்போது, ‘‘மாரடைப்பு ஏற்பட்டு இயற்கை மரணம் அடைந்ததாக மருத்துவர்கள் சான்றிதழ் கொடுத்துள்ளனர். பெற்றோரும் மகளின் உடலை வாங்கிச் சென்று இறுதிச் சடங்கு செய்துள்ளனர். மருத்துவர்களுக்கும், பெற்றோர்களுக்கும் இறப்பில் சந்தேகம் இல்லை. அதனால், விசாரணை நடத்தப்படவில்லை’’ என்றனர்.    </td></tr><tr><td>25 Nov, 2023 06:12 AM</td><td><a href='https://www.hindutamil.in/news/tamilnadu/1158657-it-is-against-the-law-to-sell-alcohol-in-stadiums-international-seminars.html'><img src='https://static.hindutamil.in/hindu/uploads/news/2023/11/25/xlarge/1158657.jpg'style='width:250px;height:200px'><p>விளையாட்டு மைதானம், சர்வதேச கருத்தரங்குகளில் மதுபானம் விற்பது சட்டத்துக்கு எதிரானது: தலைமை நீதிபதி...</p></a></td><td>சென்னை: பொது இடங்களான விளையாட்டு மைதானங்கள், சர்வதேச கருத்தரங்கு நிகழ்வுகளின்போது மதுபானங்களை விநியோகம் செய்வது சட்டத்துக்கு எதிரானது என கருத்து தெரிவித்துள்ள உயர் நீதிமன்ற தலைமை நீதிபதி அமர்வு, இதுகுறித்து அரசு விளக்கம் அளிக்க உத்தரவிட்டுள்ளது. தமிழகத்தில் நடைபெறும் சர்வதேச கருத்தரங்குகள், முக்கிய விளையாட்டு நிகழ்வுகளின்போது மதுபானங்களை விநியோகம் செய்யும் வகையில் சிறப்பு உரிமம் வழங்குவது தொடர்பாக தமிழக அரசு அரசாணை பிறப்பித்தது. இதை எதிர்த்து சமூகநீதி வழக்கறிஞர்கள் பேரவையின் தலைவரான வழக்கறிஞர் கே.பாலு, சென்னை உயர் நீதிமன்றத்தில் வழக்கு தொடர்ந்திருந்தார். இந்த வழக்கு தலைமை நீதிபதி எஸ்.வி.கங்காபுர்வாலா, நீதிபதி டி.பரத சக்ரவர்த்தி ஆகியோர் அடங்கிய அமர்வில் நேற்று மீண்டும் விசாரணைக்கு வந்தது. அப்போது தமிழக அரசு தரப்பில் ஆஜரான அரசு தலைமை வழக்கறிஞர் ஆர்.சண்முகசுந்தரம், ‘‘விளையாட்டு மைதானங்கள், போட்டிகள் நடைபெறும் இடங்களில் மதுபானங்கள் விநியோகம் செய்யப்படாது’’ என்றார். மனுதாரர் தரப்பில் ஆஜரான மூத்த வழக்கறிஞர் என்.எல்.ராஜா, ‘‘மதுவிலக்கு சட்டப்படி விளையாட்டு மைதானங்கள், கருத்தரங்கு கூடங்கள் உள்ளிட்ட பொது இடங்களில் மது அருந்துவது குற்றம்’’ என்றார். அப்போது நீதிபதிகள், ‘‘கருத்தரங்குகளில் மது விநியோகம் செய்ய அனுமதி வழங்கினால் சாதி அமைப்புகள், அரசியல் கட்சிகளின் மாநாடுகளிலும் மதுபானங்களை விநியோகிக்க அனுமதி கோருவர்.   இசை நிகழ்ச்சி நடத்தும்போது மதுபானம் இலவசம் என்றால் டிக்கெட் விற்பனை எளிதாக நடந்து விடாதா? வருமானத்துக்காக இதுபோன்ற உரிமங்கள் வழங்கப்படுகிறதா’’ என கேள்வி எழுப்பினர். அதற்கு மறுப்பு தெரிவித்த அரசு தலைமை வழக்கறிஞர், ‘‘மதுபானம் மூலம் கிடைக்கும் வருமானத்தின் மூலமாக மட்டுமே அரசு நிர்வாகம் செயல்படுவதாக கூறுவது தவறு’’ என்றார். அதையடுத்து, பொது இடங்களான விளையாட்டு மைதானங்கள், சர்வதேச கருத்தரங்கு நிகழ்வுகளின்போது மதுபானங்களை விநியோகம் செய்வது என்பது சட்டத்துக்கு எதிரானது என்பதால் இதுதொடர்பாக தமிழக அரசு தரப்பில் விளக்கம் அமளிக்க வேண்டும் என உத்தரவிட்ட நீதிபதிகள், விசாரணையை டிச.14-ம்தேதிக்கு தள்ளி வைத்துள்ளனர்.  </td></tr><tr><td>25 Nov, 2023 06:12 AM</td><td><a href='https://www.hindutamil.in/news/tamilnadu/1158662-transfer-of-police-officers-who-were-in-the-waiting-list-to-outlying-districts.html'><img src='https://static.hindutamil.in/hindu/uploads/news/2023/11/25/xlarge/1158662.jpg'style='width:250px;height:200px'><p>காத்திருப்போர் பட்டியலில் இருந்த போலீஸார் வெளிமாவட்டங்களுக்கு பணியிட மாற்றம்: டிஜிபி நடவடிக்கை</p></a></td><td>சென்னை: போதைப் பொருள் ஒழிப்பில் மெத்தனம் காட்டியதாக காத்திருப்போர் பட்டியலில் வைக்கப்பட்ட போலீஸார் படிப்படியாக வேறு மாவட்டங்களுக்கு பணியிட மாற்றம் செய்யப்பட்டு வருகின்றனர். கஞ்சா, குட்கா, மாவா உட்பட போதை மற்றும் புகையிலைப் பொருட்களின் விற்பனை மற்றும் பதுக்கலை முற்றிலும் தடுக்க வேண்டும் என தமிழக முதல்வர் மு.க.ஸ்டாலின் போலீஸாருக்கு உத்தரவிட்டார். இதையடுத்து, இந்த உத்தரவை தீவிரப்படுத்தும்படி அனைத்து மாவட்ட போலீஸாருக்கும் டிஜிபி சங்கர் ஜிவால் அறிவுறுத்தினார். அதன்படி, சென்னை காவல் ஆணையர் சந்தீப் ராய் ரத்தோர் பல்வேறு தொடர் நடவடிக்கைகளை மேற்கொண்டார். குறிப்பாக சென்னையில் போதை, புகையிலை பொருட்களின் புழக்கத்தை தடுத்து அதில் தொடர்புடையவர்களை கைது செய்துசிறையில் அடைக்க போலீஸ் அதிகாரிகளுக்கு அவர் உத்தரவிட்டார். அதன்படிஅனைத்து காவல் நிலைய ஆய்வாளர்களும் நடவடிக்கை மேற்கொண்டனர். இந்நிலையில், இந்த நடவடிக்கையில் சிலர் மெத்தனம் காட்டியதாகவும் சில போலீஸார் போதைப் பொருள் கடத்தல் கும்பலின் தொடர்பில் இருந்ததாகவும் கூறப்படுகிறது. அவர்களின் விவரங்கள் உளவுப் பிரிவு போலீஸார்மூலம் சேகரிக்கப்பட்டன.   இதையடுத்துஇப்புகாரில் சிக்கியதாக சென்னையில்உதவி காவல் ஆய்வாளர்கள் உள்பட25-க்கும் மேற்பட்ட போலீஸார் மற்றும்9 காவல் ஆய்வாளர்கள் அடுத்தடுத்து காவல் கட்டுப்பாட்டறைக்கு அனுப்பி வைக்கப்பட்டனர். இதேபோல், ஆவடியிலும் காவல் ஆணையர் சங்கர் நடவடிக்கை மேற்கொண்டார். இந்நிலையில் காத்திருப்போர் பட்டியலில் வைக்கப்பட்டிருந்த போலீஸாரை ராணிப்பேட்டை உட்படதமிழகத்தின் பல்வேறு மாவட்டங்களுக்கு பணியிடமாற்றம் செய்து டிஜிபி சங்கர் ஜிவால் நடவடிக்கை மேற்கொண்டுள்ளார். முதல் கட்டமாக 3உதவி ஆய்வாளர்கள், 10 காவலர்கள்பணியிடமாற்றம் செய்யப்பட்டுள்ளதாக கூறப்படுகிறது. இதனால், குற்றச்சாட்டுக்கு உள்ளான போலீஸார் கலக்கம் அடைந்துள்ளனர்.  </td></tr><tr><td>25 Nov, 2023 06:00 AM</td><td><a href='https://www.hindutamil.in/news/tamilnadu/1158646-increased-police-security-at-actress-kushboo-house.html'><img src='https://static.hindutamil.in/hindu/uploads/news/2023/11/25/xlarge/1158646.jpg'style='width:250px;height:200px'><p>நடிகை குஷ்பு வீட்டுக்கு போலீஸ் பாதுகாப்பு அதிகரிப்பு</p></a></td><td>சென்னை: நடிகர் மன்சூர் அலிகான், செய்தியாளர் சந்திப்பில் நடிகை த்ரிஷா குறித்து பேசியது சர்ச்சையானது. தேசிய மகளிர் ஆணையம் தாமாக முன்வந்து மன்சூர் அலிகான் மீது நடவடிக்கை எடுக்க டிஜிபிக்கு பரிந்துரைத்தது. இதையடுத்து மன்சூர் அலிகான் மீது 2 பிரிவுகளின் கீழ் சென்னை ஆயிரம் விளக்கு மகளிர் போலீஸார் வழக்குப் பதிந்தனர். இந்நிலையில், இந்த விவகாரம் தொடர்பாக குஷ்பு பதிவிட்ட செய்தி சர்ச்சையானது. அதாவது, எக்ஸ் தளத்தில், மணிப்பூர் விவகாரம் தொடர்பாக ஒருவர் குஷ்புவை டேக் செய்து, `அப்போது ஏன் மகளிர் ஆணையம் வரவில்லை' எனக் குறிப்பிட்டு கேள்வி எழுப்பியிருந்தார். அதற்குப் பதிலளித்த குஷ்பு, `உங்கள்சேரி மொழியில் என்னால் பேச முடியாது' என விளக்கமளித்திருந்தார். `சேரி மொழி' என அவர் பயன்படுத்திய வார்த்தை சமூக வலைதளங்களில் பேசு பொருளானது; கண்டனங்களும் எழுந்தன. இதையடுத்து எக்ஸ் தளத்தில் விளக்கமளித்த குஷ்பு, ``பிரஞ்சு மொழியில் `சேரி' என்ற வார்த்தைக்கு `அன்பு'என்பதே பொருள். அன்பு என்ற அர்த்தத்திலேயே சேரி என்ற வார்த்தையைப் பயன்படுத்தினேன்” என கூறியிருந்தார். இருப்பினும் சேரி மொழி என்றவார்த்தை பயன்பாட்டுக்கு கண்டனங்கள் எழுந்து வருகின்றன. தமிழக காங்கிரஸ் சார்பில் அக்கட்சியின் எஸ்.சி/எஸ்.டி பிரிவு மாநிலத் தலைவர் எம்.பி.ரஞ்சன் குமார், ``குஷ்புவின் தரக்குறைவான பேச்சால் பட்டியலின மக்கள் மனது புண்பட்டுப் போயிருக் கிறது. தமது தவறை திருத்திக் கொண்டுஅந்தப் பதிவை உடனடியாக குஷ்பு நீக்க வேண்டும்.   அதோடு அவர் பொதுமன்னிப்பு கேட்க வேண்டும். இல்லையேல் லட்சக்கணக்கான பட்டியலின மக்களைத் திரட்டி மாபெரும் போராட்டத்தை நடத்த வேண்டிய சூழல் ஏற்ப டும்'' என எச்சரிக்கை விடுத்திருந்தார். மேலும், குஷ்பு மீது நடவடிக்கை எடுக்க வேண்டும் என விடுதலை சிறுத்தைகள் கட்சி சார்பில் இளஞ்சிறுத்தைகள் எழுச்சி பாசறை சார்பில் சென்னை காவல் ஆணையர் அலுவலகத்தில் புகார் அளிக்கப்பட்டது. இதனால், குஷ்பு வீட்டின் முன்புஎந்நேரத்திலும் போராட்டம் நடைபெறலாம் என்ற நிலை ஏற்பட்டது. இதையடுத்து முன்னெச்சரிக்கை நடவடிக்கையாக சென்னை பட்டினப்பாக்கம் லீத் கேசல் வடக்குத் தெருவில் உள்ள குஷ்பு வீட்டுக்கு போலீஸ் பாதுகாப்பு அதிகரிக்கப்பட்டுள்ளது.  </td></tr><tr><td>25 Nov, 2023 05:55 AM</td><td><a href='https://www.hindutamil.in/news/tamilnadu/1158750-ordinance-issued-soon-allowing-trustees-to-use-temple-funds.html'><img src='https://static.hindutamil.in/hindu/uploads/news/2023/11/25/xlarge/1158750.jpg'style='width:250px;height:200px'><p>கோயில் நிதியை பயன்படுத்த அறங்காவலர்களுக்கு அனுமதி அளித்து விரைவில் அரசாணை</p></a></td><td>சென்னை: அறநிலையத் துறை கட்டுப்பாட்டில்உள்ள கோயில்களின் நிதியில் இருந்து முதியோர் இல்லங்கள் தொடங்கப்படும் என தமிழக அரசு கடந்த ஆண்டு அறிவித்தது. அதன்படி, வில்லிவாக்கம் ஸ்ரீதேவிபாலியம்மன், எலங்கியம்மன் கோயில், நெல்லையப்பர், பழநிதண்டாயுதபாணி கோயில்களின் நிதியிலிருந்து முதியோர் இல்லங்கள் தொடங்க அரசாணை பிறப்பிக்கப்பட்டது. இதை எதிர்த்து ஆலய வழிபாட்டாளர் சங்கம் சார்பில் மயிலாப்பூர் டி.ஆர்.ரமேஷ், உயர்நீதிமன்றத்தில் வழக்கு தொடர்ந்தார். இந்த வழக்கு தலைமை நீதிபதிஎஸ்.வி.கங்காபுர்வாலா, நீதிபதி டி.பரத சக்ரவர்த்தி அமர்வில் நேற்று விசாரணைக்கு வந்தது.   மனுதாரர் தரப்பில், "முதியோர் இல்லங்கள் அமைக்க எந்த விதிகளையும் பின்பற்றாமல், நேரடியாக கோயில் நிதி பயன்படுத்தப்படுவது தவறானது" என்று குற்றம் சாட்டப்பட்டது. அரசுத் தரப்பில் தலைமை வழக்கறிஞர் ஆர்.சண்முகசுந்தரம், மாநில அரசு ப்ளீடர் பி.முத்துக்குமார் ஆகியோர் ஆஜராகி, "கோயில்களில் தக்கார் மட்டுமே இருந்ததால்தான், இந்த நிதியை ஒதுக்க அவர்களுக்கு அதிகாரம் வழங்கப்பட்டது தற்போது அறங்காவலர்கள் நியமிக்கப்பட்டுள்ளதால், அவர்கள் எடுக்கும் முடிவில் யாரும் தலையிட முடியாது" என்றனர். அப்போது குறுக்கிட்ட நீதிபதிகள், அரசாணையில் தக்கார் எனக்குறிப்பிடப்பட்டுள்ளதாக தெரிவித்தனர். இதையடுத்து, "அந்த அரசாணையை திரும்பப் பெற்று, கோயில் நிதியை பயன்படுத்தும் வகையில், அறங்காவலர்களுக்கு அனுமதி அளிக்கும் புதிய அரசாணை விரைவில் பிறப்பிக்கப்படும்" என அரசுத் தரப்பில் தெரிவிக்கப்பட்டது. அதை பதிவு செய்துகொண்ட நீதிபதிகள், வழக்கை முடித்துவைத்தனர்.    </td></tr><tr><td>25 Nov, 2023 05:40 AM</td><td><a href='https://www.hindutamil.in/news/tamilnadu/1158751-mullai-periyar-water-level-rises-to-136-feet.html'><img src='https://static.hindutamil.in/hindu/uploads/news/2023/11/25/xlarge/1158751.jpg'style='width:250px;height:200px'><p>முல்லை பெரியாறு நீர்மட்டம் 136 அடியாக உயர்வு: கேரள பகுதிக்கு முதல்கட்ட எச்சரிக்கை...</p></a></td><td>கூடலூர்: தொடர் மழையால் ஏற்பட்ட நீர்வரத்து காரணமாக முல்லை பெரியாறு அணை நீர்மட்டம் 2 அடிஉயர்ந்து நேற்று மாலை 136அடியை எட்டியது. இதையடுத்து,கேரள பகுதிக்கு எச்சரிக்கை அறிவிப்பு வெளியிடப்பட்டது. முல்லை பெரியாறு அணையின் நீர்மட்டம் கடந்த 21-ம் தேதி133.65 அடியாகவும், நீர்வரத்துவிநாடிக்கு 742 கன அடியாகவும் இருந்தது. தொடர் மழையால் நேற்று முன்தினம் நீர்வரத்து 4,117 கன அடியாக உயர்ந்தது. இதனால் நீர்மட்டம் நேற்று 135.80 அடியை எட்டியது. கடந்த 2 நாட்களில் நீர்மட்டம் 2 அடி உயர்ந்துள்ளது.   நேற்று மாலை 4 மணியளவில் நீர்மட்டம் 136 அடியை எட்டியதால்,கேரள பகுதிக்கு முதல்கட்ட எச்சரிக்கை அறிவிப்பு வெளியிடப்பட்டது. தற்போது அணைக்கு நீர்வரத்து2,400 கனஅடியாகவும், நீர் வெளியேற்றம் 1,000 கனஅடியாகவும் உள்ளது. 152 அடி உயரமுள்ள அணையில், 142 அடி வரை தண்ணீரைத் தேக்கிக் கொள்ள 2014 மே 7-ம் தேதி உச்ச நீதிமன்றம் உத்தரவிட்டது. இதுகுறித்து பெரியாறு வைகை பாசன சங்க ஒருங்கிணைப்பாளர் அன்வர் பாலசிங்கம் கூறும்போது, "கடந்த வாரம் அணையிலிருந்து தேவையின்றி கூடுதல் நீர் வெளியேற்றப்பட்டது. அவ்வாறு செய்யாதிருந்தால் தற்போது 142 அடிவரை தண்ணீரை தேக்கியிருக்க முடியும்" என்றார்.   நீர்வளத் துறை அதிகாரிகள் கூறும்போது, "2018-ல் அணையிலிருந்து உபரிநீர் கேரள பகுதி வழியே வெளியேற்றப்பட்டது. இதனால் இடுக்கி மாவட்டம் வெள்ளத்தால் பாதிக்கப்பட்டதாக கேரள அரசு குற்றம் சாட்டியது. எனவே, நீர்மட்டம் உயர்ந்து வருவதை உணர்த்தும் வகையில், 136, 137 மற்றும் 138 அடியில் எச்சரிக்கை அறிவிப்புகள் வெளியிடப்படுகின்றன. நீர்மட்டம் 140, 141 மற்றும் 142 அடியை எட்டும்போது வெள்ள அபாய எச்சரிக்கை அறிவிப்பு வெளியிடப்படும். தமிழகப் பகுதியில் ராட்சத குழாய்கள், இரைச்சல் பாலம் வழியே அதிகபட்சம் விநாடிக்கு 2,600 கனஅடி நீர் மட்டுமே திறந்துவிட முடியும். அவசரக் காலங்களில் கூடுதல் நீரை கேரளா வழியாகவே வெளியேற்ற முடியும். அதனால்தான் இந்த நடைமுறை பின்பற்றப்படுகிறது" என்றார்.    </td></tr><tr><td>25 Nov, 2023 05:29 AM</td><td><a href='https://www.hindutamil.in/news/tamilnadu/1158759-16-associations-protest-in-chennai-demanding-cash-benefits-for-transport-pensioners.html'><img src='https://static.hindutamil.in/hindu/uploads/news/2023/11/25/xlarge/1158759.jpg'style='width:250px;height:200px'><p>போக்குவரத்து ஓய்வூதியர்களுக்கு பணப்பலன் கோரி சென்னையில் 16 சங்கங்கள் போராட்டம்: டிச.19-ல் வேலைநிறுத்த...</p></a></td><td>சென்னை: ஓய்வூதியர்களுக்கு அகவிலைப்படி வழங்க வேண்டும். ஊதிய ஒப்பந்தப் பேச்சுவார்த்தையை தொடங்க வேண்டும் என்பன உட்பட பல்வேறு கோரிக்கைகளை வலியுறுத்தி போக்குவரத்துக் கழகங்களில் செயல்படும் அனைத்து தொழிற்சங்கங்கள் மற்றும் ஓய்வு பெற்றோர் சங்கங்களின் கூட்டமைப்பு சார்பில் தொடர் முழக்க போராட்டம் சென்னை பல்லவன் இல்லம் முன்பு நேற்று நடைபெற்றது. இந்த போராட்டத்தில் சிஐடியு, ஐஎன்டியுசி, ஏஐடியுசி, எச்எம்எஸ், எம்எல்எப், தமிழ்நாடு அரசு போக்குவரத்துக்கழக ஓய்வு பெற்றோர் நல அமைப்பு உட்பட 16 தொழிற்சங்கங்கள் பங்கேற்றன. சிஐடியு துணை பொதுச்செயலாளர் வி.தயானந்தம் தலைமை வகித்தார். பொதுச்செயலாளர் கே.ஆறுமுகநயினார் முன்னிலை வகித்தார்.   போராட்டம் குறித்து செய்தியாளரிடம் கே.ஆறுமுக நயினார் கூறியதாவது: போக்குவரத்து சேவைத் துறை என்பதால், அரசு பணம் கொடுக்க மறுக்கிறது. இதனால் பணியில் உள்ள தொழிலாளர்கள், ஓய்வூதியர்கள் வஞ்சிக்கப்படுகின்றனர். போக்குவரத்துக் கழகங்களின் வரவுக்கும் செலவுக்குமான வித்தியாச தொகையை அரசு வழங்க வேண்டும். 90 ஆயிரம் ஓய்வூதியர்களுக்கு 2015-ம் ஆண்டு முதல் அகவிலைப்படி உயர்வு வழங்கவில்லை. இதனை விரைந்து வழங்க வேண்டும்.   2003-ம் ஆண்டுக்குப் பிறகு பணியில் சேர்ந்தவர்களுக்கு பழைய ஓய்வூதியம் வழங்கப்படும் என்று திமுக அரசு தேர்தல் வாக்குறுதி அளித்தது. எனவே, அனைத்து தொழிலாளர்களுக்கும் ஓய்வூதியம் வழங்க வேண்டும். ஊதிய ஒப்பந்த பேச்சுவார்த்தையை உடனடியாக தொடங்க வேண்டும். இவற்றை வலியுறுத்தி இந்த போராட்டம் நடைபெறுகிறது. இவ்வாறு அவர் கூறினார். இதைத்தொடர்ந்து நடைபெற்ற கூட்டமைப்பு கூட்டத்தில், கோரிக்கைகளை வலியுறுத்தி டிச.4 மற்றும் 5-ம் தேதிகளில் அனைத்து பணிமனைகளிலும் பிரச்சாரம் செய்வது, டிச.19-ம் தேதி வேலைநிறுத்த அறிவிப்பு நோட்டீஸ் வழங்குவது என்று முடிவெடுக்கப்பட்டுள்ளது.   இந்தப் போராட்டத்தில் கூட்டமைப்பின் நிர்வாகிகள் சுப்பிரமணியபிள்ளை (எச்எம்எஸ்), அர்ஜுனன் (ஏஏஎல்எப்), நாராயணசாமி (ஐஎன்டியுசி) பங்கேற்றனர்.  </td></tr><tr><td>25 Nov, 2023 05:27 AM</td><td><a href='https://www.hindutamil.in/news/tamilnadu/1158760-today-and-tomorrow-special-camp-for-voter-list-correction.html'><img src='https://static.hindutamil.in/hindu/uploads/news/2023/11/25/xlarge/1158760.jpg'style='width:250px;height:200px'><p>இன்றும், நாளையும் வாக்காளர் பட்டியல் திருத்த சிறப்பு முகாம்: 39 தொகுதிகளுக்கு தேர்தல்...</p></a></td><td>சென்னை: தமிழகம் முழுவதும் உள்ள வாக்குசாவடிகளில் இன்றும் நாளையும் வாக்காளர் பட்டியல் திருத்த சிறப்பு முகாம் நடைபெறுகிறது. மேலும் நாடாளுமன்ற தேர்தலை முன்னிட்டு, தமிழகத்தில் உள்ள 39 மக்களவைத் தொகுதிகளுக்கும் தேர்தல் நடத்தும் அதிகாரிகள் நியமிக்கப்பட்டுள்ளனர். இந்திய தேர்தல் ஆணைய உத்தரவின்படி, இந்த ஆண்டுக்கான வாக்காளர் பட்டியல் திருத்தப்பணிகள் கடந்த அக்.27-ம் தேதி தொடங்கியது. அன்றே வரைவு வாக்காளர் பட்டியலும் வெளியிடப்பட்டது. இதையடுத்து, அன்று முதல் வாக்காளர் பட்டியலில் பெயர் சேர்க்க, நீக்கம் செய்ய, முகவரி மாற்றம் மற்றும் திருத்தம் செய்வதற்கான பணிகள் தொடங்கின. பொதுமக்கள் தேர்தல் ஆணையம் வெளியிட்டுள்ள இணையதளம் மற்றும் செயலி வாயிலாகவும், நேரில் தாலுகா அலுவலகங்களில் உள்ள வாக்காளர் பதிவு அலுவலர்களிடமும் விண்ணப்பங்களை அளிக்கலாம் என தெரிவிக்கப்பட்டது.   அந்த வகையில், கடந்த நவ.3-ம் தேதி நிலவரப்படி, நேரிலும் ஆன்லைன் மூலமும் 36,142 விண்ணப்பங்கள் பெறப்பட்டிருந்தன. குறிப்பாக, அதில் பெயர் சேர்ப்பதற்கு மட்டும் படிவம் 6-ஐ பூர்த்தி செய்து 15,187 பேர் வழங்கியிருந்தனர். முகவரி மாற்றத்துக்கு 19,036 பேர் படிவம் 8-ஐ வழங்கியிருந்தனர். இந்நிலையில், ஏற்கெனவே அறிவிக்கப்பட்டதன் அடிப்படையில், பொதுமக்கள் வசதிக்காக, தமிழகத்தில் உள்ள 68 ஆயிரத்துக்கும் மேற்பட்ட வாக்குச்சாவடிகளில் கடந்த நவ 4,5-ம் தேதிகளில் வாக்காளர் பட்டியல் திருத்தம் தொடர்பான சிறப்பு முகாம்கள் நடைபெற்றன. இந்த முகாம்களில் அந்தந்த வாக்குச்சாவடி நிலை அலுவலர்கள் பெயர் சேர்த்தல், நீக்கம், முகவரி மாற்றம், ஆதார் இணைப்பு உள்ளிட்டவற்றுக்கான படிவங்களை வழங்கி, பூர்த்தி செய்து திரும்ப பெற்றனர். அந்த வகையில் 4 லட்சத்து 7,100 பெயர் சேர்க்க அளித்த படிவம் உட்பட 6 லட்சத்து 112 பேர் விண்ணப்பித்துள்ளனர்.   இதையடுத்து, நவ.18,19 ஆகிய இரு தினங்களும் மீண்டும் சிறப்பு முகாம்கள் நடைபெற உள்ளதாக அறிவிக்கப்பட்டிருந்தது. நவ.18-ம் தேதி சட்டப்பேரவை கூட்டம் மற்றும் பள்ளி வேலைநாள் அறிவிக்கப்பட்டிருந்ததால், நவ.25, 26-ம் தேதிகளில் சிறப்பு முகாம் நடைபெறும் என்று தமிழக தலைமை தேர்தல் அதிகாரி சத்யபிரத சாஹு தெரிவித்திருந்தார். இதன் அடிப்படையில், இன்றும் நாளையும் தமிழகத்தில் உள்ள 31 ஆயிரம் வாக்குச்சாவடி அமைவிடங்களில் உள்ள 68 ஆயிரத்துக்கும் மேற்பட்ட வாக்குச்சாவடிகளில் வாக்காளர் பட்டியல் திருத்த சிறப்பு முகாம்கள் நடைபெறுகின்றன.   தி.மலைக்கு தேதி மாற்றம்: இதனிடேயே நேற்று வரை 6, லட்சத்து 13,404 பெயர் சேர்த்தல் விண்ணப்பம் உட்பட 10 லட்சத்து 45,969 மனுக்கள் பெறப்பட்டுள்ளன. திருவண்ணாமலை மாவட்டத்தில் மட்டும் இன்றும் நாளையும் நடக்கவிருந்த சிறப்பு முகாம், டிச.2 மற்றும் 3-ம் தேதிக்கு மாற்றப்பட்டுள்ளதாக சத்ய பிரத சாஹு தெரிவித்துள்ளார். மேலும் நாடாளுமன்ற தேர்தலை முன்னிட்டு, தமிழகத்தில் உள்ள 39 தொகுதிகளுக்கும் தேர்தல் நடத்தும் அதிகாரிகள் நியமிக்கப்பட்டுள்ளனர். அதன்படி சென்னையில் உள்ள வடக்கு, தெற்கு, மத்திய தொகுதிகளுக்கு அந்தந்த மாநகராட்சி மண்டல துணை ஆணையர்களும், ஆரணி தொகுதிக்கு திருவண்ணாமலை மாவட்ட வருவாய் அதிகாரியும், பொள்ளாச்சி தொகுதிக்கு கோவை மாவட்ட வருவாய் அதிகாரியும் மற்ற தொகுதிகளுக்கு அந்தந்த மாவட்ட ஆட்சியர்களும் தேர்தல் நடத்தும் அதிகாரிகளாக நியமிக்கப்பட்டுள்ளனர். இதுதவிர, தொகுதி வாரியாக உதவி தேர்தல் நடத்தும் அதிகாரிகளையும் நியமித்து இந்திய தேர்தல் ஆணையம் வெளியிட்ட பட்டியலை, தமிழக அரசிதழில் தமிழக தலைமை தேர்தல் அதிகாரி சத்யபிரத சாஹு அறிவிக்கை செய்துள்ளார்.  </td></tr><tr><td>25 Nov, 2023 05:22 AM</td><td><a href='https://www.hindutamil.in/news/tamilnadu/1158761-bjp-annamalai-challenges-minister-mano-thangaraj.html'><img src='https://static.hindutamil.in/hindu/uploads/news/2023/11/25/xlarge/1158761.jpg'style='width:250px;height:200px'><p>நான் லஞ்சம் வாங்கியதை நிரூபிக்காவிட்டால் அமைச்சர் பதவியை ராஜினாமா செய்ய வேண்டும்: மனோ...</p></a></td><td>சென்னை: ஆவின் விவகாரத்தில் நான் லஞ்சம் வாங்கியதை 48 மணி நேரத்துக்குள் நிரூபிக்காவிட்டால் அமைச்சர் பதவியை ராஜினாமா செய்ய வேண்டும் என அமைச்சர் மனோ தங்கராஜுக்கு அண்ணாமலை பதிலளித்துள்ளார். ஆவின் பாலில் கொழுப்பின் அளவு குறைக்கப்பட்டுள்ளது என்று, பாஜக மாநில தலைவர் அண்ணாமலை குற்றம்சாட்டியிருந்தார். மேலும், ஆவின் பால் பாக்கெட்களில் கொழுப்பின் அளவு குறைவாக உள்ளதாக ஆய்வக பரிசோதனை அறிக்கை ஒன்றையும் அண்ணாமலை தனது எக்ஸ் வலைதளத்தில் வெளியிட்டிருந்தார்.   இதற்கு மறுப்பு தெரிவித்த பால்வளத் துறை அமைச்சர் மனோ தங்கராஜ், அந்த அறிக்கையில், “உண்மை தன்மை இல்லை என்றும், வடமாநிலங்களில் உள்ள நிறுவனங்களை தமிழகத்துக்கு கொண்டு வர வேண்டும் என்ற நோக்கத்தோடு, அவர்களிடம் கையூட்டு பெற்று ஆவின் நிறுவனத்துக்கு எதிராக பேசுகின்றனர்” எனவும் தெரிவித்திருந்தார். பொதுவெளியில்..: இந்நிலையில், தான் கையூட்டு பெற்றதற்கான ஆதாரங்களை அமைச்சர் மனோ தங்கராஜ் பொதுவெளியில் வெளியிட வேண்டும் எனவும், இல்லையென்றால் அமைச்சர் பதவியை ராஜினாமா செய்ய வேண்டும் என்று அண்ணாமலை கூறியுள்ளார்.   இதுதொடர்பாக அவர் தனது எக்ஸ் வலைதளத்தில் கூறியிருப்பதாவது: வடமாநில பால் உற்பத்தி நிறுவனங்களிடம் கையூட்டு பெற்று, ஆவின் நிறுவனத்துக்கு எதிராக நான் செயல்படுவதாக அமைச்சர் மனோ தங்கராஜ் குற்றம்சாட்டியிருக்கிறார். 48 மணி நேரம் அவகாசம் தருகிறேன். திமுக அரசின் முழு கட்டுப்பாட்டில் உள்ள தமிழக காவல்துறை மூலமாக விசாரித்து, அமைச்சர் மனோ தங்கராஜ், தான் முன்வைத்த குற்றச்சாட்டுக்கான ஆதாரங்களை பொதுவெளியில் வெளியிடவேண்டும். குற்றச்சாட்டை நிரூபிக்க முடியவில்லை என்றால், தவறான தகவலை பகிர்ந்தமைக்கு மன்னிப்பு கோரி, அமைச்சர் பதவியை ராஜினாமா செய்ய வேண்டும்.   இவ்வாறு அதில் கூறியுள்ளார்.  </td></tr><tr><td>25 Nov, 2023 05:17 AM</td><td><a href='https://www.hindutamil.in/news/tamilnadu/1158753-tiruchengode-rig-engine-that-helped-provide-food-to-workers-trapped-inside-the-uttarakhand-tunnels.html'><img src='https://static.hindutamil.in/hindu/uploads/news/2023/11/25/xlarge/1158753.jpg'style='width:250px;height:200px'><p>உத்தராகண்ட் சுரங்கப் பாதைக்குள் சிக்கிய தொழிலாளர்களுக்கு உணவு வழங்க உதவிய திருச்செங்கோடு ரிக்...</p></a></td><td>நாமக்கல்: உத்தராகண்ட் சுரங்கப் பாதையில் சிக்கிய தொழிலாளர்களுக்கு திருச்செங்கோட்டில் உள்ள ரிக் நிறுவனம் தயாரித்த இயந்திரம் மூலம் மருந்து, உணவு, குடிநீர் வழங்கப்பட்டது. உத்தராகண்ட் மாநிலம் உத்தரகாசி அருகே சுரங்கப் பாதை அமைக்கும் பணி நடைபெற்று வருகிறது. அங்கு கடந்த 12-ம் தேதி மண் சரிவு ஏற்பட்டதில், 41 தொழிலாளர்கள் சுரங்கத்தில் சிக்கிக் கொண்டனர். அவர்களை பத்திரமாக மீட்கும் பணி துரிதமாக நடந்து வருகிறது.   இந்நிலையில், சுரங்கப் பாதையில் சிக்கிய தொழிலாளர்களுக்குத் தேவையான உணவு உள்ளிட்டவை, நாமக்கல் மாவட்டம் திருச்செங்கோட்டை தலைமையிடமாகக் கொண்டு செயல்படும் ரிக் தயாரிப்பு நிறுவனம் தயாரித்த இயந்திரம் மூலம் வழங்கப்பட்டது. இதுகுறித்து ரிக் தயாரிப்பு நிறுவன மேலாண்மை இயக்குநர் பரந்தாமன் மற்றும் இந்த இயந்திரத்தை பயன்படுத்தி சாலைப் பணிகள் மேற்கொள்ளும் மற்றொரு நிறுவன மேலாண்மை இயக்குநர் ஜெயவேல் ஆகியோர் செய்தியாளர்களிடம் கூறியதாவது:   எங்களிடம் உள்ள சிடி-5 என்றநவீன இயந்திரத்தைப் பயன்படுத்தி, உத்தராகண்ட் சுரங்கப் பாதையில் 6 அங்குலம் அளவுக்கு துளையிட்டு, சுரங்கப் பாதைக்குள் சிக்கியதொழிலாளர்களுக்கு உணவு, மருந்து மற்றும் குடிநீர் வழங்கப்பட்டது. சுரங்கப் பாதையில் துளையிட‘சிமென்ட்ரி சிஸ்டம்’ என்ற முறையைப் பயன்படுத்தியுள்ளோம். வழக்கமாக நிலத்தில் துளையிட்ட பின்னர், கேஸ்டிங் பைப் பொருத்தப்படும். ஆனால் ‘சிமென்ட்ரி சிஸ்டத்தில்’ துளையிடும்போதே உடன்செல்லும் கேஸ்டிங் பைப், ட்ரில்லரை வெளியில் எடுக்கும்போது துளைக்குள்ளேயே நின்றுவிடும் தொழில்நுட்பமாகும்.   இந்த தொழில்நுட்பத்தைப் பயன்படுத்திதான், சுரங்கப்பாதையில் சிக்கிய தொழிலாளர்களுக்கு உணவு, மருந்து, குடிநீர் உள்ளிட்டவை வழங்கப்பட்டன. இவ்வாறு அவர்கள் கூறினர்.  </td></tr><tr><td>25 Nov, 2023 05:13 AM</td><td><a href='https://www.hindutamil.in/news/tamilnadu/1158752-case-filed-against-retired-dgp-nataraj-for-defaming-chief-minister.html'><img src='https://static.hindutamil.in/hindu/uploads/news/2023/11/25/xlarge/1158752.jpg'style='width:250px;height:200px'><p>முதல்வர் குறித்து அவதூறு பரப்பியதாக ஓய்வுபெற்ற டிஜிபி ஆர்.நடராஜ் மீது வழக்கு</p></a></td><td>திருச்சி: தமிழக முதல்வர் குறித்து சமூகவலைதளத்தில் அவதூறு பரப்பியதாக ஓய்வுபெற்ற டிஜிபி ஆர்.நடராஜ் மீது சைபர் க்ரைம் போலீஸார் வழக்கு பதிவு செய்துள்ளனர். திருச்சி எஸ்.பி. வருண்குமாரிடம், திருச்சி மத்திய மாவட்டதிமுக வழக்கறிஞரணி துணை அமைப்பாளர் ஷீலா அளித்த புகார் மனுவில் கூறியிருப்பதாவது: சென்னையைச் சேர்ந்த ஓய்வுபெற்ற டிஜிபி ஆர்.நடராஜ், வாட்ஸ்-அப் குழுவில் தமிழக முதல்வர் மு.க.ஸ்டாலின் குறித்துஅவதூறாக செய்தி பதிவிட்டுள்ளார். அதில், ‘‘இந்துக்கள் வாக்களித்துதான் வெற்றி பெற வேண்டுமென்றால், அப்படி ஒரு வெற்றிதேவையில்லை. இந்துக்களின் வாக்குகளைப் பெறும் அளவுக்குதிமுக தரம் தாழ்ந்துவிடவில்லை’’ என்று முதல்வர் கூறியுள்ளதாகவும், அது ஒரு செய்தி சேனலில் வந்துள்ளதாகவும் தவறான தகவலைப் பதிவிட்டுள்ளார்.   மேலும், கடந்த 2 ஆண்டுகளில் ஆயிரத்துக்கும் மேற்பட்ட கோயில்கள் தமிழக போலீஸார் ஆதரவுடன் இடிக்கப்பட்டுள்ளது என்று எக்ஸ் வலைதளத்தில் அவதூறாகப் பதிவிட்டுள்ளார். அவரது இந்தப் பதிவு, தமிழகஅரசுக்கும், காவல் துறைக்கும்அவப்பெயரை ஏற்படுத்த வேண்டும் என்ற உள்நோக்கத்துடனும், மதக் கலவரங்களைத் தூண்டி, சட்டம்ஒழுங்கு பிரச்சினையை ஏற்படுத்தும் வகையிலும் உள்ளது.எனவே, அவர் மீது நடவடிக்கை எடுக்க வேண்டும். இவ்வாறு புகார் மனுவில் தெரிவிக்கப்பட்டிருந்தது. இதையடுத்து, எஸ்.பி. வருண்குமார் உத்தரவின் பேரில், ஓய்வுபெற்ற டிஜிபி ஆர்.நடராஜ் மீது இந்திய தண்டனை சட்டம் பிரிவு 153 (கலகத்தை ஏற்படுத்துதல்), 504 (அமைதியை சீர்குலைக்கும் நோக்கில் செயல்படுதல்), 505(2)(இ ருபிரிவினரிடையே மோதலை உருவாக்கும் வகையில் தீய எண்ணத்துடன் செயல்படுதல்) மற்றும் தகவல் தொழில்நுட்பச் சட்டம் 2008 பிரிவு 66(டி) (தகவல் தொழில்நுட்பத்தை தவறாகப் பயன்படுத்துதல்) உள்ளிட்ட 6 பிரிவுகளில் சைபர் க்ரைம் போலீஸார் வழக்கு பதிவு செய்து, விசாரித்து வருகின்றனர்.     </td></tr><tr><td>25 Nov, 2023 04:18 AM</td><td><a href='https://www.hindutamil.in/news/tamilnadu/1158797-tamilnadu-govt-case-against-enforcement-directorate.html'><img src='https://static.hindutamil.in/hindu/uploads/news/2023/11/25/xlarge/1158797.jpg'style='width:250px;height:200px'><p>மணல் விற்பனை குறித்த விசாரணைக்கு ஆஜராகுமாறு 10 ஆட்சியருக்கு சம்மன் - அமலாக்க...</p></a></td><td>சென்னை: சட்டவிரோத மணல் குவாரிகள் மற்றும் விற்பனை தொடர்பான விசாரணைக்கு ஆஜராகுமாறு அமலாக்கத் துறை அனுப்பிய சம்மனை எதிர்த்து தமிழக அரசு மற்றும் 5 மாவட்ட ஆட்சியர்கள் சார்பில் உயர் நீதிமன்றத்தில் வழக்கு தொடரப்பட்டுள்ளது. இந்த வழக்கு நவ.27-ம் தேதி விசாரணைக்கு வருகிறது. தமிழகத்தில் உள்ள முக்கியமான மணல் குவாரிகளில் அரசு நிர்ணயம் செய்த அளவைவிட கூடுதலாக மணல் அள்ளி சட்டவிரோதமாக விற்பனை செய்ததாகவும், மணல் ஒப்பந்த குவாரிகளில் கிடைத்த வருமானம் மூலம் சட்டவிரோத பணப் பரிமாற்றங்கள் நடந்ததாகவும் குற்றச்சாட்டு எழுந்தது.   இதையடுத்து, தமிழகம் முழுவதும் மணல் குவாரிகள், சேமிப்பு கிடங்குகள், குவாரி அதிபர்களின் வீடு, அலுவலகங்கள் உட்பட 34 இடங்களில் அமலாக்கத் துறை அதிகாரிகள் கடந்த செப்.12-ம் தேதி தீவிர சோதனை நடத்தினர். இதில், மணல் குவாரிகளின் மொத்த முகவராக செயல்பட்டு வந்த புதுக்கோட்டை தொழிலதிபர் ராமச்சந்திரன், திண்டுக்கல் ரத்தினம், கரிகாலன் மற்றும் நீர்வளத் துறை அதிகாரிகளின் வீடுகளில் இருந்து கணக்கில் காட்டப்படாத பல கோடி ரூபாய் மதிப்பிலான சொத்து ஆவணங்கள், ரூ.12.82 கோடி பணம்,ரூ.56.86 லட்சம் மதிப்புள்ள 1,024கிராம் தங்க நகைகள் கைப்பற்றப்பட்டதாக கூறப்பட்டது. இதையடுத்து, 10 மாவட்ட ஆட்சியர்கள், நீர்வளத் துறை முதன்மை பொறியாளர் முத்தையா, ஓய்வுபெற்ற பொதுப்பணித் துறை பொறியாளர் திலகம் ஆகியோர் விசாரணைக்கு ஆஜராகுமாறு அமலாக்கத் துறை சம்மன் அனுப்பியது.   சென்னை நுங்கம்பாக்கத்தில் உள்ள அமலாக்கத் துறை அலுவலகத்தில் நீர்வளத் துறை முதன்மை பொறியாளர் முத்தையா ஆவணங்களுடன் ஆஜராகி விளக்கம் அளித்தார். இந்நிலையில், 10 மாவட்ட ஆட்சியர்களுக்கு அமலாக்கத் துறை சம்மன் அனுப்பியதை எதிர்த்து, சென்னை உயர் நீதிமன்றத்தில் தமிழக அரசின் பொதுத்துறை, நீர்வளத் துறை செயலர்கள், திருச்சி, கரூர், அரியலூர், தஞ்சாவூர், வேலூர் மாவட்ட ஆட்சியர்கள் சார்பில் வழக்கு தொடரப்பட்டுள்ளது. அதில் கூறப்பட்டுள்ளதாவது: மத்திய பிரதேசம், குஜராத், உத்தர பிரதேசம் போன்ற மாநிலங்களில் கனிமவள கொள்ளை தொடர்பாக ஆயிரக்கணக்கான வழக்குகள் நிலுவையில் உள்ளன. அங்கு சென்று நடவடிக்கை எடுக்காத அமலாக்கத் துறை அதிகாரிகள், தமிழகத்தில் சட்டவிரோதமாக மணல் விற்பனை செய்யப்படுவதாக கூறி அதிகார துஷ்பிரயோகம் செய்து, வரம்பு மீறி சோதனை நடத்தி நடவடிக்கை எடுத்து வருகின்றனர். உள்நோக்கம் கொண்டது: உள்நோக்கத்துடன், மாநில நிர்வாகத்தை சீர்குலைக்கும் விதமாக மத்திய அரசின் கைப்பாவையாக அமலாக்கத் துறை செயல்படுகிறது. குறிப்பாக, சட்டவிரோத பணப் பரிமாற்ற தடை சட்டத்தில் கனிமவளம் சேர்க்கப்படாத நிலையில், மாவட்ட ஆட்சியர்களுக்கு சம்மன் அனுப்ப அமலாக்கத் துறைக்கு அதிகாரம் இல்லை. மாநில அரசோ, புலன்விசாரணை அமைப்புகளோ, நீதிமன்றமோ உத்தரவிட்டு இருந்தால் மட்டுமே அமலாக்கத் துறையால் நடவடிக்கை எடுக்க இயலும்.   சட்டவிரோத மணல் குவாரிகள் தொடர்பாக தமிழக அரசே விசாரணை நடத்தி, நடவடிக்கை எடுத்து வரும் நிலையில், அமலாக்கத் துறையின் இந்த நடவடிக்கை தன்னிச்சையானது. கூட்டாட்சி தத்துவத்துக்கு எதிராகவும், அதிகார வரம்பை மீறியும் மாநில அரசு அதிகாரிகளை துன்புறுத்தும் நோக்கிலும் அமலாக்கத் துறை சம்மன் பிறப்பித்துள்ளது. பாஜக ஆட்சியில் இல்லாத மாநிலங்களில், அமலாக்கத் துறையை பயன்படுத்தி இதுபோன்ற சர்வாதிகார நடவடிக்கைகள் எடுக்கப்படுகின்றன. குறிப்பிட்ட குவாரிகளின் விவரம் மட்டுமின்றி, தற்போது அனைத்து மணல்குவாரிகளின் விவரங்களையும் அமலாக்கத் துறை கோரியுள்ளது. சட்டவிரோத மணல் விற்பனை தொடர்பான வழக்கில் குற்றம் சாட்டப்படாத, வழக்கில் சாட்சியாக சேர்க்கப்படாத மாவட்ட ஆட்சியர்களை விசாரணைக்கு ஆஜராகுமாறு கூறி சம்மன் பிறப்பிக்க இயலாது. மாநில அரசின் அனுமதியின்றி அமலாக்கத் துறை மேற்கொண்டு வரும் இந்த விசாரணைக்கு தடை விதிக்க வேண்டும். மாவட்ட ஆட்சியர்களுக்கு அனுப்பப்பட்ட சம்மனை ரத்து செய்ய வேண்டும். இவ்வாறு அதில் கூறப்பட்டுள்ளது. இந்த மனுக்களை அவசர வழக்காக விசாரணைக்கு எடுத்துக்கொள்ள வேண்டும் என்று, நீதிபதிகள் எஸ்.எஸ்.சுந்தர், சுந்தர் மோகன் அமர்வில் தமிழக அரசின் தலைமை வழக்கறிஞர் ஆர்.சண்முகசுந்தரம் நேற்று முறையீடு செய்தார். இதை ஏற்ற நீதிபதிகள், வழக்கை நவ.27-ம் தேதி விசாரணைக்கு எடுத்துக்கொள்வதாக தெரிவித்துள்ளனர்.  </td></tr><tr><td>25 Nov, 2023 12:40 AM</td><td><a href='https://www.hindutamil.in/news/tamilnadu/1158837-tank-burst-in-the-plant-and-spilled-the-chemical.html'><img src='https://static.hindutamil.in/hindu/uploads/news/2023/11/25/xlarge/1158837.jpg'style='width:250px;height:200px'><p>வாலாஜா அருகே ஆலையில் டேங்க் வெடித்து வழிந்தோடிய ரசாயனம் - கண் எரிச்சலால்...</p></a></td><td>ராணிப்பேட்டை: வாலாஜா அருகே தனியார் ரசாயன தொழிற்சாலையில் உள்ள பெரிய டேங்க்கில் இருந்து ரசாயன கலவை வெடித்து சாலையில் வழிந்தோடியது. இந்த தகவலறிந்துவிரைந்து வந்த தீயணைப்புத் துறையினர் ரசாயனத்தின் வீரியத்தை கட்டுப்படுத்தினர். ராணிப்பேட்டை மாவட்டம் வாலாஜா அடுத்த முசிறி கிராமம் அருகே தனியாருக்கு சொந்தமான ரசாயன தொழிற்சாலை கடந்த 8 ஆண்டுகளாக இயங்கி வருகிறது. இந்த தொழிற்சாலையில் பெரிய நெகிழி தொட்டிகள் மொத்தம் 8-க்கும் மேற்பட்டவை உள்ளன. இதில், பாலி அலுமினியம் குளோரைடு தயாரித்து சேமித்து வைக்கப்படுகிறது. இவை, காகித தொழிற்சாலைக்கு காகிதங்களை வெண்மையாக்கவும், குடிநீர் சுத்திகரிப்பு நிறுவனங்களுக்கும், தோல் தொழிற்சாலைகளுக்கும் கழிவுகளை சுத்தம் செய்ய இந்த ரசாயனம் பயன்படுத்தப்படுகிறது. இந்த நிறுவன வளாகத்தில் ரசாயன கலவை சேமித்து வைத்துள்ள 30 ஆயிரம் லிட்டர் (30 KL) கொள்ளளவு கொண்ட நெகிழி தொட்டி ஒன்று நேற்று அதிகாலை 5.30 மணியளவில் திடீரென வெடித்து விபத்து ஏற்பட்டது. தொட்டியில் இருந்த ரசாயனம் வளாகம் மற்றும் சாலையிலும் ஓடியது. இதனால், இதன் அருகே உள்ள பொதுமக்களுக்கு கண் எரிச்சல் மற்றும் மூச்சுத்திணறல் ஏற்பட்டதாக கூறப்படுகிறது. இதுகுறித்து தகவலறிந்த ராணிப்பேட்டை மாவட்ட தீயணைப்பு அலுவலர் லட்சுமிநாராயணன் தலைமையிலான உதவி மாவட்ட தீயணைப்பு அலுவலர் திருமுருகன் மற்றும் 15-க்கும் மேற்பட்ட வீரர்கள் தண்ணீரை பீய்ச்சி அடித்தும், சாலையில் ஓடிய ரசாயன கலவையின் மீது எம்-சாண்ட் கொட்டியும் சீரமைப்புபணிகளை மேற்கொண்டனர். 3 மணி நேரம் போராடி ரசாயனத்தின் வீரியத்தை தீயணைப்புத் துறையினர் கட்டுக்குள் கொண்டு வந்தனர்.   சம்பவம் நடந்த இடத்தை மாசுக்கட்டுப்பாட்டு வாரிய அதிகாரிகள் வந்து பார்வையிட்டனர். ரசாயனத்தின் வீரியத்தை போக்க அது வழிந்தோடிய பகுதிகளில் சுண் ணாம்பை கொட்டவும் தீயணைப்புத் துறையினருக்கு அறிவுறுத்தினர். தொடர்ந்து, அரக்கோணம் தேசிய பேரிடர் மீட்பு குழுவினர் வந்து தொழிற்சாலையை பார்வையிட்டனர். விபத்து நடந்த காரணம் குறித்து கேட்டறிந்தனர். தொடர்ந்து, அப்பகுதியில் காற்று மாசு அளவிடும் கருவி கொண்டு சோதனை மேற்கொள்ளப்பட்டது. இதில், காற்றில் ஆக்சிஜன் அளவு அப்பகுதியில் சரியாக உள்ளது, பாதிப்பு ஏதுமில்லை என தெரிவிக்கப்பட்டது. மேலும், விபத்துக்கான காரணம் குறித்தும் அதிகாரிகள் விசாரணை மேற்கொண்டு வருகின்றனர். இந்த சம்பவம் அப்பகுதி மக்களிடம் சிறிது நேரம் சலசலப்பை ஏற்படுத்தியது.  </td></tr></table></body></html>